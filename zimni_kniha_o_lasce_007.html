<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Zimní kniha o lásce</title>
    <link rel="stylesheet" href="./style/style.min.css" media="screen" integrity="sha256-suCzP2DeAjpjfeO4Ne4lRICbrGRKid9aAmWDin20Cww=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Dora Kaprálová: Zimní kniha o lásce">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Zimní kniha o lásce">
    <meta property="og:title" content="Zimní kniha o lásce">
    <meta property="og:type" content="book">
    <meta property="og:book:author" content="Dora Kaprálová">
    <meta property="twitter:title" content="Dora Kaprálová: Zimní kniha o lásce">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./zimni_kniha_o_lasce_006.html">
    <link rel="next" href="./about.html">
    <meta name="nb-order" content="3">
    <link rel="self" href="zimni_kniha_o_lasce_007.html">
    <meta name="nb-identifier" content="kapralova-zimni-kniha-o-lasce-40e4244">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="13214" data-nb-chars="76702">
    <nav role="doc-toc">
      <ul class="plain section">
        <li><a href="zimni_kniha_o_lasce_005.html">Věnování</a></li>
        <li><a href="zimni_kniha_o_lasce_006.html">Poděkování</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./zimni_kniha_o_lasce_006.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="103" data-nb-chars="600"><span class="idea" data-nb-ref-number="1" id="idea1" data-nb-words="103" data-nb-chars="600">Je&nbsp;jeden muž. Miluji ho. Je&nbsp;starý jako Metuzalém, a&nbsp;když se&nbsp;protáhne, praskají mu&nbsp;kosti v&nbsp;těle. Nenávidí mě&nbsp;dravou nenávistí chudých starců. Tvrdí, že&nbsp;přicházejí dny bezplatných mostů… To&nbsp;je&nbsp;něco o&nbsp;smrti? Goethe? Nerozumím mu&nbsp;ani slovo, a&nbsp;proto ho&nbsp;tolik miluji. Piju s&nbsp;ním nejraději ruskou čokoládu a&nbsp;přemítáme o&nbsp;Fontainovi, protože ten je&nbsp;dlouho mrtev a&nbsp;téma je&nbsp;to&nbsp;víceméně neutrální. Říkám mu: „Srdce mi&nbsp;puká jen tak obyčejně. Praporem mé&nbsp;loďky je&nbsp;vaše střízlivost. Bruslíte? Miluji vás. Ale je&nbsp;to&nbsp;těžké, takto a&nbsp;tolik!“ Mlčí trochu zpupně. A&nbsp;pak mi&nbsp;krasopisně na&nbsp;účtenku napíše: <em>Co furt otravuješ?</em></span></p>
          <hr>
          <p class="chunk" data-nb-ref-number="3" data-nb-words="23" data-nb-chars="135"><span class="idea" data-nb-ref-number="2" id="idea2" data-nb-words="23" data-nb-chars="135">Je&nbsp;jedno hnutí. Miluji ho. Jmenuje se&nbsp;gender. Nenávidí mě. Tvrdí, že&nbsp;nemohu, že&nbsp;prostě nemohu psát v&nbsp;růžovém negližé s&nbsp;ryšavým knírkem.</span></p>
          <hr>
          <p class="chunk" data-nb-ref-number="4" data-nb-words="469" data-nb-chars="2763"><span class="idea" data-nb-ref-number="3" id="idea3" data-nb-words="469" data-nb-chars="2763">Je&nbsp;jeden muž. Nenávidím ho. A&nbsp;je mi&nbsp;ho&nbsp;i&nbsp;líto. Sklání se&nbsp;nade mnou v&nbsp;nádražní hospodě <em>U&nbsp;Mašinky</em>. Je&nbsp;to&nbsp;tlustý, plešatící číšník se&nbsp;skly zamženými výpary z&nbsp;kuchyně. Říkám mu: „Pane, dám si&nbsp;ruskou čokoládu, se&nbsp;šlehačkou.“ Ústa se&nbsp;mu&nbsp;zkřiví a&nbsp;naříkají: „A&nbsp;toť-toť-toť, toť jako co?“ Páchnou kysele, ta&nbsp;ústa. Trpělivě mu&nbsp;vysvětlím, že&nbsp;jde o&nbsp;běžný habsbursko-monarchistický zvyk, Vídeň že&nbsp;je&nbsp;nedaleko. Takže v&nbsp;každé naší milé moravské nádražní hospůdce by&nbsp;měli mít ruskou čokoládu. Ztrácím ale jistotu, a&nbsp;ano, už&nbsp;se&nbsp;mu&nbsp;dokonce omlouvám, omlouvám se. „My tu&nbsp;nejzme žádny Ritz, to&nbsp;si&nbsp;mósiš do&nbsp;ciziny,“ sykne a&nbsp;raní mě&nbsp;šípem nacionalismu. Vždyť ještě před chvílí jsem byla v&nbsp;cizině a&nbsp;vzhlížela ku… Za&nbsp;špinavými okny jezdí špinavé rychlíky a&nbsp;osobáčky, v&nbsp;nich sedí špinavé děti a&nbsp;maminky v&nbsp;bílých bundách s&nbsp;fleky na&nbsp;světlých riflích, rozzlobené už&nbsp;z&nbsp;Olomouce, že&nbsp;také ony už&nbsp;jsou špinavé, tak smutně, beznadějně špinavé. <em>U&nbsp;Mašinky</em> se&nbsp;netopí, nebo topí, ale jen tak, aby se&nbsp;neřeklo, takže spíš netopí, topení je&nbsp;vlažné a&nbsp;třem osamělým pijákům stoupá od&nbsp;huby pára. Leden; prší do&nbsp;sněhu. „Takže <em>pigi-grog</em>,“ zapíše si&nbsp;číšník. V&nbsp;rádiu se&nbsp;zeptá moderátorka na&nbsp;to, jak by&nbsp;si&nbsp;muži představovali ideální ženu. A&nbsp;už se&nbsp;sešly odpovědi, už&nbsp;to&nbsp;háže do&nbsp;éteru. „Takže,“ říká moderátorka, „ideální žena by&nbsp;měla říct: ‚Voprcej mě&nbsp;třikrát denně, ale nejprv ti&nbsp;vyžehlím košile a&nbsp;trenky,“ <em>alebo</em>: ,Miláčku, nechala jsem ti&nbsp;maso v&nbsp;troubě, pivo máš v&nbsp;lednici, v&nbsp;telině fotbal, a&nbsp;až se&nbsp;dodíváš, tak…,‘ <em>keďže</em>,“ zasměje se&nbsp;žena hlasem, z&nbsp;něhož zpočátku nelze vyčíst jednoznačnou emoci, ale teď už&nbsp;ano, protože jak to&nbsp;říká, hlas jí&nbsp;postupně selhává. Snad šlo původně o&nbsp;slušnou katolickou dívku z&nbsp;Rimavské Soboty, až&nbsp;do&nbsp;doby, než jako elévka vstoupila do&nbsp;rádia <em>Břeclavský šuhaj</em>. Možná bývala až&nbsp;do&nbsp;tohoto neslyšitelného skřeku veselou roztleskávačkou místní ligy, slavnou zejména na&nbsp;Břeclavsku, ale teď, zničehonic, se&nbsp;jí&nbsp;zachtělo dělat v&nbsp;životě něco <em>užitečnějšího</em>, a&nbsp;neví přesně <em>co</em>, tak pro začátek zadržuje aspoň pláč… Po&nbsp;perónu projde stařenka, šourá se&nbsp;o&nbsp;berlích a&nbsp;vrací klíče od&nbsp;klozetu. Vlak jí&nbsp;mezitím ujíždí… Jsme otroky svých tužeb, říkám letargickému grogu v&nbsp;městečku O., a&nbsp;ani grog už&nbsp;nedopíjím. Nastupuji do&nbsp;špinavého osobáčku, pak do&nbsp;rychlíku, pak do&nbsp;rakety, jen musím rychle vyhledat kupéčko bez maminky v&nbsp;bílé špinavé bundě, co&nbsp;říká svému muži: „Pivo máš v&nbsp;lednici a&nbsp;fotbal v&nbsp;telině…“ Té&nbsp;hodné i&nbsp;lhostejné maminky, co&nbsp;se&nbsp;později venku zamyslí nad svým životem a&nbsp;diví se: opuštěná! A&nbsp;naříká pak smutně taková maminka bílé špinavé bundy; a&nbsp;jsou jich mraky, maminek takových. Jsou čistotné, perou, žehlí, pečou, trouby věčně nažhavené a&nbsp;piva věčně vychlazená; a&nbsp;hodné jsou, ne&nbsp;jako já… Tak s&nbsp;nimi právě teď nechci sedět v&nbsp;kupéčku. Mám jiný program: ruskou čokoládu. Takovou tu, která není.</span></p>
          <hr>
          <p class="chunk" data-nb-ref-number="5" data-nb-words="162" data-nb-chars="999"><span class="idea" data-nb-ref-number="4" id="idea4" data-nb-words="162" data-nb-chars="999">Je&nbsp;jedno hnutí. Miluji ho. Říkají si&nbsp;Femen. Právě dnes jeho členky bojují v&nbsp;mrazivém Davosu. Mají ňadra pomalovaná hesly za&nbsp;práva žen. Na&nbsp;zem je&nbsp;seslal Bůh. Bojují proti církvi, ale Bůh je&nbsp;miluje, protože jestli je&nbsp;Bůh mužem, a&nbsp;Bůh je&nbsp;přece mužem, pak miluje jejich upravené vlasy, vyholená ohanbí, rudé rty a&nbsp;obnažená ňadra, jejich militantní odhodlání, únavu i&nbsp;pečlivý marketing. Také některé ženy a&nbsp;muži femeny milují. Z&nbsp;mužů nejvíc feminističtí právníci, co&nbsp;za&nbsp;ně&nbsp;bojují proti machistickým právníkům, a&nbsp;pak mafián, co&nbsp;je&nbsp;všechny tajně řídí. Je&nbsp;jedno hnutí. Jeho členky pláčou do&nbsp;světových kamer, pilují si&nbsp;nehty, barví vlasy a&nbsp;jen tak bokem v&nbsp;sauně vymýšlejí strategie. A&nbsp;je to&nbsp;hnutí i&nbsp;velmi směšné, i&nbsp;velmi závažné; silnější než feminismus, silnější než gender, silnější než facebook, silnější než ekologie, silnější než veganství, silnější než workshop o&nbsp;sexismu, silnější než maskulinní nejistota, silnější než metafora, silnější než láska… Je&nbsp;to&nbsp;sextrismus. Dětský a&nbsp;krutý jak lvovská bajka.</span></p>
          <hr>
          <p class="chunk" data-nb-ref-number="6" data-nb-words="267" data-nb-chars="1482"><span class="idea" data-nb-ref-number="5" id="idea5" data-nb-words="267" data-nb-chars="1482">Je&nbsp;jeden muž. Stojím naproti němu v&nbsp;domácích potřebách. Jsem o&nbsp;hlavu vyšší. Měří tedy odhadem 163 centimetrů. Má&nbsp;modrý plášť vedoucího prodejny, pleš, červený nos, mírnou nadváhu a&nbsp;v&nbsp;plášti propisku. Je&nbsp;úslužný. Odpuzuje mě. Miluji ho, když je&nbsp;mi&nbsp;pět a&nbsp;jemu sedm. Blonďaté kudrnaté vlásky, oči modré, andílek. Jedeme s&nbsp;jeho rodiči trabantem na&nbsp;chatu. Sníh taje, kusy ledu v&nbsp;řece. Jak dát chlapci pocítit sílu své lásky? Dívám se&nbsp;mu&nbsp;za&nbsp;jízdy na&nbsp;boty, výš už&nbsp;ne, výš se&nbsp;stydím, tam výš má&nbsp;tvář, oči a&nbsp;taky ústa, a&nbsp;někde uprostřed pindíka, ten mě&nbsp;v&nbsp;tu chvíli nezajímá, to&nbsp;už&nbsp;spíše duše jeho. Jsme na&nbsp;chatě. Rodiče nás posílají s&nbsp;plechovou konví pro vodu k&nbsp;řece. Jdeme. V&nbsp;lese mi&nbsp;chlapčuljatko říká, že&nbsp;ho&nbsp;to&nbsp;se&nbsp;mnou nebaví, jsem debilní, mám jít sama. Jdu. A&nbsp;už jsem u&nbsp;řeky, už&nbsp;se&nbsp;s&nbsp;konví nakláním. Proud je&nbsp;silný, strhne konev. Skočím za&nbsp;konví, miluji ho. A&nbsp;miluji proto i&nbsp;tu konev, protože patří vedoucímu z&nbsp;potřeb domácích, ale to&nbsp;nevím, to&nbsp;přece ještě nevím, že&nbsp;bude vedoucím. Strhne mě&nbsp;proud řeky, chytnu se&nbsp;klacku. Konev uplave, vzpříčí se&nbsp;až&nbsp;dole u&nbsp;splavu. Neutopím se, jen se&nbsp;mokrá vracím s&nbsp;klackem v&nbsp;ruce bez konve. Nad kamny se&nbsp;suší mé&nbsp;punčocháče, jsem přikrytá dekou a&nbsp;jeho tatínek mi&nbsp;vyhrožuje: „Ty, jestli vaši nemajou pojištění, tak s&nbsp;tou konvou nevim, ty…“ „Ty,“ říkám vedoucímu z&nbsp;domácích potřeb, „máte žárovku 250 wattů, ale ne&nbsp;šetrnou, pořádnou, takhle velikou?“ Rozsvítí se. Žalud pod pláštěm se&nbsp;mu&nbsp;zduří. Kousne se&nbsp;do&nbsp;jazyka. Jmenuje se&nbsp;Lojza a&nbsp;je třikrát rozveden.</span></p>
          <hr>
          <p class="chunk" data-nb-ref-number="7" data-nb-words="174" data-nb-chars="1056"><span class="idea" data-nb-ref-number="6" id="idea6" data-nb-words="174" data-nb-chars="1056">Je&nbsp;jeden muž. Miluji ho. Miluje mě. Je&nbsp;to&nbsp;můj muž. Stojím proti němu jen v&nbsp;punčocháčích, je&nbsp;noc, jsem těhotná, moc. A&nbsp;pak se&nbsp;zničehonic počurám. Je&nbsp;znechucený. Já&nbsp;ale miluji ten náhlý pocit mokrých punčocháčů. Usmívám se&nbsp;nepříliš bystře, není to&nbsp;přece nic osobního, nic proti našemu soužití. On&nbsp;však miluje hygienu. „Kdo to&nbsp;bude prát?“ zlobí se. <em>Prát se&nbsp;musí na&nbsp;90 stupňů, špínu je&nbsp;nutno vyvařit. Ústa je&nbsp;třeba vydrhnout, úd&nbsp;je&nbsp;třeba namydlit.</em> „Proboha slib mi, že&nbsp;ještě nerodíš, že&nbsp;nerodíš. Prosím, že&nbsp;nerodíš?“ „Nerodím,“ říkám mu&nbsp;tiše. „Ale ráda bych ti&nbsp;jednou porodila chlapce. Takového, úplně takového, jako jsi ty&nbsp;sám, jen aby nebyl tak posedlý hygienou…“ Usmívá se&nbsp;zase jako vítěz, pračka pere punčocháče, oltář čistoty se&nbsp;otáčí. Tomu se&nbsp;říká myzofobie, hloupá… Jdu spát, vždyť je&nbsp;noc. Vítězové bývají osamělí, závodníku Barrichello, tos nevěděl? Líbají v&nbsp;cílové rovince při státní hymně vlajku, ale jsou osamělí, strašlivě osamělí… Výjimečně ho&nbsp;opouštím, vždycky mu&nbsp;odpouštím. Miluji ho, nenávidím, miluje mě, nenávidí. Je&nbsp;jeden muž, je&nbsp;to&nbsp;můj muž.</span></p>
          <hr>
          <p class="chunk" data-nb-ref-number="8" data-nb-words="58" data-nb-chars="329"><span class="idea" data-nb-ref-number="7" id="idea7" data-nb-words="58" data-nb-chars="329"><em>Dnes jsem ji&nbsp;poprvé zahlédla v&nbsp;chodbě našeho domu. Ano, Esterákova dcera. Vynášela do&nbsp;patra kočárek se&nbsp;svým malým synkem, chvíli jsem za&nbsp;ní&nbsp;běžela, zrychlený dech, pak jsem nad tím mávla rukou. Co&nbsp;by&nbsp;si&nbsp;pomyslela, že&nbsp;jsem psychopatka? Šla jsem domů a&nbsp;uvařila si&nbsp;čaj. Ona už&nbsp;mezitím v&nbsp;okně své kuchyně trhala pomalým pohybem mátu.</em></span></p>
          <hr>
          <p class="chunk" data-nb-ref-number="9" data-nb-words="368" data-nb-chars="2052"><span class="idea" data-nb-ref-number="8" id="idea8" data-nb-words="368" data-nb-chars="2052">Je&nbsp;jeden muž. Už&nbsp;umí na&nbsp;rozdíl ode mě&nbsp;číst i&nbsp;psát, ale dost špatně; nikdy v&nbsp;tom ostatně nevynikne. Na&nbsp;jejich chatě jsme byli, pojeďme na&nbsp;tu&nbsp;naši. Přijel sem kvůli bratrovi, ne&nbsp;kvůli mně, a&nbsp;ano, je&nbsp;to&nbsp;on, Lojza… Šeptá si&nbsp;s&nbsp;mým bratrem na&nbsp;půdě a&nbsp;pak mi&nbsp;slavnostně oznámí, že&nbsp;mě&nbsp;políbí, když vydržím deset minut ve&nbsp;tmě zavřeného peřináče, na&nbsp;který si&nbsp;oba sednou. Nesmím však zapomenout, že&nbsp;„peřináč je&nbsp;rakev a&nbsp;chcípají v&nbsp;ní mrtvý mrtvoly“, řekne ještě. Pak odklopí víko z&nbsp;buku, tak já&nbsp;tam lezu, „já lezu, kluci“. Zaklopí víko, slyším, jak zadržují smích. V&nbsp;peřináči to&nbsp;smrdí zatuchlinou, myší hovínka, a&nbsp;taky ty&nbsp;mrtvé mrtvoly, co&nbsp;tam chcípají. Počítám do&nbsp;desíti, vyslovím pozpátku slovo <em>žloutek</em>. Pak si&nbsp;představuju, jak se&nbsp;to&nbsp;stane. Ta&nbsp;pusa. Myslím na&nbsp;to&nbsp;celé minuty. Víko se&nbsp;otevře. A&nbsp;budoucí vedoucí z&nbsp;domácích potřeb mi&nbsp;říká: „Políbím tě. Políbím. Ale musíš mě&nbsp;pohoupat na&nbsp;houpačce.“ Tak jdeme na&nbsp;houpačku za&nbsp;chatu, a&nbsp;není to&nbsp;houpačka, je&nbsp;to&nbsp;houpací síť, zavěšená mezi smrky. Cítím, jak mi&nbsp;tluče srdce. Leze tam jako pavouk do&nbsp;pavučiny, napadne mě, aha, já&nbsp;jsem asi moucha. Začínám ho&nbsp;pomalu houpat. Houpu a&nbsp;houpu, mezi zuby má&nbsp;L. žluté stéblo obilí. Je&nbsp;srpen. Houpu ho&nbsp;a&nbsp;houpu, houpu svůj život, životy svých rodičů, životy mrtvých myší, životy mrtvých duší, utopených konví v&nbsp;řece, houpu ho&nbsp;a&nbsp;houpu, tancuju a&nbsp;houpu, miluju a&nbsp;houpu, nenávidím a&nbsp;houpu, miluju a&nbsp;houpu a&nbsp;elá hop… L. spadne, můj budoucí z&nbsp;potřeb domácích, ups… Narazí si&nbsp;nos. Zlomí si&nbsp;nos. Chudáček. Vyjekne a&nbsp;zakřičí. Už&nbsp;mě&nbsp;nepolíbí, nestíhá mě&nbsp;ani nenávidět. Musí na&nbsp;pohotovost. Má&nbsp;zlomený nos, má&nbsp;ten můj Lojza rozbitý frňák, je&nbsp;to&nbsp;netvor s&nbsp;hnusným rozbitým frňákem a&nbsp;netuší, že&nbsp;za&nbsp;pár let moc nevyroste, bude mít pleš a&nbsp;mírnou nadváhu a&nbsp;bude populární především v&nbsp;domácích potřebách na&nbsp;Kobližné a&nbsp;v&nbsp;přilehlých uličkách. A&nbsp;to jsem pro něj ležela v&nbsp;rakvi! Připravena k&nbsp;polibku. Byla jsem v&nbsp;rakvi pro nic, říkám si. Zlomila jsem mu&nbsp;nos, pláču. Tak tedy srdce za&nbsp;nos. Je&nbsp;mi&nbsp;líto jeho života, zlomeného a&nbsp;zpackaného. Miluji ho, nenávidí mě, miluji, nenávidí… Brzy mi&nbsp;však bude lhostejný.</span></p>
          <hr>
          <p class="chunk" data-nb-ref-number="10" data-nb-words="112" data-nb-chars="598"><span class="idea" data-nb-ref-number="9" id="idea9" data-nb-words="112" data-nb-chars="598">Je&nbsp;jeden muž. Miluji ho. Jsem dítě a&nbsp;přes rok trpím nespavostí. Čtu si&nbsp;o&nbsp;něm v&nbsp;kadibudce za&nbsp;chatou v&nbsp;zimě roku 1984, ve&nbsp;stoplusjedničce, nespal tři roky, je&nbsp;to&nbsp;rekordman z&nbsp;Guinnessovy knihy, jmenuje se&nbsp;M. Cevres. Je&nbsp;z&nbsp;Havany, a&nbsp;když se&nbsp;ho&nbsp;ptali, co&nbsp;dělá jako nespáč, odpovídal, že&nbsp;chytá v&nbsp;noci mouchy a&nbsp;přemýšlí o&nbsp;osudu této planety a&nbsp;taky o&nbsp;lásce k&nbsp;ženě přemýšlí, a&nbsp;o&nbsp;svých třech krásných, kubánských dětech. Když si&nbsp;o&nbsp;něm čtu, říkám kadibudce <em>kubíbudka</em> a&nbsp;nechce se&nbsp;mi&nbsp;odejít. Ani když je&nbsp;venku tma, zima, rampouchy a&nbsp;sníh. Miluji ho. Navíc má&nbsp;vousy. Jako můj tatínek, jako Fidel Castro, jako Bůh.</span></p>
          <hr>
          <p class="chunk" data-nb-ref-number="11" data-nb-words="31" data-nb-chars="189"><span class="idea" data-nb-ref-number="10" id="idea10" data-nb-words="31" data-nb-chars="189">Je&nbsp;jedno hnutí. Miluji ho. Jmenuje se&nbsp;gender. Nenávidí mě. Tvrdí mi, že&nbsp;angažovanost je&nbsp;permanentní stav a&nbsp;že já&nbsp;tento stav znevažuji svou ledabylostí, leností, svou vášní jen tak halabala.</span></p>
          <hr>
          <p class="chunk" data-nb-ref-number="12" data-nb-words="177" data-nb-chars="1050"><span class="idea" data-nb-ref-number="11" id="idea11" data-nb-words="177" data-nb-chars="1050">Je&nbsp;jeden muž. Miluji ho. Stojím u&nbsp;řečnického pultu v&nbsp;krematoriu, vyhlížím ho&nbsp;mezi smutečními hosty. On&nbsp;mě&nbsp;miluje v&nbsp;odhánění, jako mouchu. Když ale ten muž, jehož vyhlížím, listuje knihou v&nbsp;antikvariátě, když svou tvář vnořuje do&nbsp;starých tisků, když jazykem svým nekoordinovaně kmitá a&nbsp;obrací stránky starých tiskovin, když si&nbsp;slinami podtrhává nejroztodivnější pasáže ze&nbsp;starých obskurních textů, zapomíná mě&nbsp;odhánět. Je&nbsp;mimo. V&nbsp;takových chvílích mívám strach, že&nbsp;mi&nbsp;do&nbsp;knihy upadne a&nbsp;umatlá se&nbsp;od&nbsp;tiskařské černě. Že&nbsp;bude celý umouněný, že&nbsp;to&nbsp;zas neuhlídám. Odháněj mě, odháněj! Ale on&nbsp;nic, už&nbsp;padá do&nbsp;knih, na&nbsp;nose tiskařskou čerň, brejle zacákané. Jinak je&nbsp;to&nbsp;velmi slušný, řeklo by&nbsp;se&nbsp;i&nbsp;jemný člověk, extravagantní jen tím, jak zápasí svým jazykem s&nbsp;cizí knihou. Zvláštní je, že&nbsp;třeba mě&nbsp;svým jazykem neolízne nikdy. Jsem mu&nbsp;málo Briestová? Měl by&nbsp;psát, ale raději posedle čte, jako nějaký vytuněný sportovec. Každý jsme nějaký. Teď ho&nbsp;ale vyhlížím mezi smutečními hosty. A&nbsp;on nikde není. To&nbsp;mě&nbsp;rozteskní a&nbsp;je to&nbsp;tak v&nbsp;krematoriu asi i&nbsp;v&nbsp;pořádku.</span></p>
          <hr>
          <p class="chunk" data-nb-ref-number="13" data-nb-words="525" data-nb-chars="3169"><span class="idea" data-nb-ref-number="12" id="idea12" data-nb-words="525" data-nb-chars="3169">Je&nbsp;jeden muž. Miluji ho, ještě pořád ho&nbsp;m… Chystám se&nbsp;pronést svůj první nekrolog v&nbsp;životě za&nbsp;jednu právě zemřelou, co&nbsp;byla stará a&nbsp;laskavá (ale v&nbsp;našem vyprávění to&nbsp;nehraje vůbec žádnou roli). S&nbsp;nekrologem souhlasím, protože tajně doufám, že&nbsp;se&nbsp;na&nbsp;pohřbu objeví, on, můj knihpolykač, co&nbsp;mě&nbsp;miluje, jak lze jen milovat mouchu. Už&nbsp;dlouho jsem mu&nbsp;chtěla přednést pár svých myšlenek o&nbsp;smrti, jenže vždycky mě&nbsp;odehnal v&nbsp;domnění, že&nbsp;mluvím o&nbsp;sexu. Tak tedy teď. Ale on&nbsp;tu&nbsp;není. Přešlapuji za&nbsp;pultíkem, nedělám nic, nehýbu se. Pohledy pozůstalých jsou upřené na&nbsp;mé&nbsp;rty, já&nbsp;ale mlčím. A&nbsp;působí to&nbsp;působivě, napadá mě&nbsp;zpětně. Když je&nbsp;ticho neúnosné, nekrolog nakonec přečtu. Nikdo nezatleská, ale je&nbsp;to&nbsp;ve&nbsp;vzduchu, lidé jsou svým způsobem smíření, vzduchem se&nbsp;nese jednohlasně: <em>ateismus neexistuje, ateismus není…</em> Všechno je&nbsp;zpomalené, podivné, jezerní, za&nbsp;rukáv mě&nbsp;na&nbsp;schodech před obřadní síní chytá stařeček, urputný kulatý stařeček, souká ze&nbsp;sebe historky o&nbsp;mrtvé, a&nbsp;když ustoupím o&nbsp;krok, chytne mě&nbsp;pevněji za&nbsp;rukáv kabátu, svírá mě&nbsp;surově&nbsp;– Chceš tančit tango, dědečku, chceš se&nbsp;mnou poznat kročeje smrti?&nbsp;– a&nbsp;zatímco mě&nbsp;pevně svírá, spatřím v&nbsp;davu svého polykače knih, plaše prchá směrem k&nbsp;hrobům, mizí mi&nbsp;z&nbsp;očí. Běžet za&nbsp;ním s&nbsp;otravným dědkem? Nehodí se&nbsp;přece honit ho&nbsp;jako nějaká hřbitovní veverka. Staříček by&nbsp;si&nbsp;navíc, v&nbsp;mém závěsu, uhnal nejspíš zápal plic. Ale co&nbsp;když právě teď, zkřehlý zimou, klečí knihpolykač u&nbsp;nějakého hrobu zborcený smutkem? A&nbsp;pak vidím, co&nbsp;vidím… Vykukuje v&nbsp;dálce s&nbsp;hercem a&nbsp;předčítačem z&nbsp;pohřbu. Oba decentně schovaní za&nbsp;sloupem pouliční lampy. Z&nbsp;profilu pozoruji jejich tváře, něčemu se&nbsp;usmívají, něčemu se&nbsp;smějí, smíchy svá těla prohýbají, plácají se&nbsp;do&nbsp;kolen, bezpečně vzdálení truchlícím, zuby jim lezou ven, celé dásně jsou jim vidět. A&nbsp;já za&nbsp;nimi neběžím. Já&nbsp;za&nbsp;nimi ani nejdu. Nechci je&nbsp;rušit, stařec mě&nbsp;dál drží za&nbsp;rukáv, vypráví. Sleduji okouzleně, jak se&nbsp;můj knihpolykač hlasitě směje, jak je&nbsp;šťastný, tak ano, i&nbsp;já jsem za&nbsp;něj šťastná. Pak jdeme, tajné bratrstvo přeživších, na&nbsp;pohřební hostinu. A&nbsp;všichni jsme rozpustilí, nervy zřejmě obnažené. Herec, co&nbsp;pošeptal obřadnici, že&nbsp;mikrofon je&nbsp;<em>dopiči</em> příliš levný pro jeho ústa, vypráví zvesela o&nbsp;mysliveckém honu; je&nbsp;okouzlující, v&nbsp;soukromí osamělý. Po&nbsp;pohřební hostině mě&nbsp;čeká ještě jiná pohřební hostina (zimní výlet do&nbsp;rodného města). Čas mezi tryznami smím ale strávit s&nbsp;knihpolykačem, chytla jsem ho&nbsp;pevně za&nbsp;rukáv, přesně jak mě&nbsp;tomu urputný stařeček naučil. A&nbsp;opravdu, neprchá. Kráčíme spolu po&nbsp;městských antikvariátech. Jeho jazyk už&nbsp;zase olizuje pečlivě svaté odstavce vět. Mlčíme v&nbsp;hlubokém pohroužení. A&nbsp;pak jsme z&nbsp;toho celí znavení; pijeme v&nbsp;pomalém odpoledni ruskou čokoládu a&nbsp;vedeme měkký nezávažný hovor. Tak třeba o&nbsp;knihách. V&nbsp;molekule prachu, který mu&nbsp;uvízne na&nbsp;podrážce levé boty, když se&nbsp;jde vymočit, se&nbsp;však zračí jasný důkaz: paprsek nebešťanského citu. Dokonce i&nbsp;nějaký sex tam probleskne, jednou dvakrát zasvítí, hned zase zmizí. To&nbsp;nevadí. To&nbsp;přece nevadí. Vždyť je&nbsp;to&nbsp;tak velký den! A&nbsp;tolik života v&nbsp;něm; tolik skutečného života lemovaného mrtvými, napadá mě&nbsp;rozechvěle nad čokoládou, když tichým hlasem vypráví o&nbsp;jedné malé a&nbsp;velmi ošklivé indické opičce.</span></p>
          <hr>
          <p class="chunk" data-nb-ref-number="14" data-nb-words="239" data-nb-chars="1372"><span class="idea" data-nb-ref-number="13" id="idea13" data-nb-words="239" data-nb-chars="1372">Je&nbsp;jeden muž, herec, má&nbsp;kudrnaté blonďaté vlásky, a&nbsp;říkávalo se&nbsp;mu&nbsp;vždy zdrobnělinou. Věčný chlapec. <em>Chlapčuljatko</em> slovensky. Hrál ve&nbsp;filmu, který se&nbsp;jmenoval tak a&nbsp;tak, ten film jsem nikdy neviděla. Tehdy. Když ho&nbsp;miluji. Řeknu mu&nbsp;v&nbsp;pěti letech u&nbsp;rybníka Holub, „pane, vy&nbsp;jste anděl,“ řeknu a&nbsp;uteču. Tatínek jen o&nbsp;kousek dál z&nbsp;mola pokukuje zbožně po&nbsp;své herečce. Miluje ji. Chtěl by&nbsp;a&nbsp;přitom nechtěl by&nbsp;– a&nbsp;tak o&nbsp;ní sem tam něco píše. Báseň, klidně i&nbsp;celou sbírku z&nbsp;paty vystřihne. To&nbsp;všichni chápeme. Vždyť píše o&nbsp;herečce jen básně. A&nbsp;to je&nbsp;všechno a&nbsp;všechno je&nbsp;to&nbsp;jedno, je&nbsp;to&nbsp;na&nbsp;nic, je&nbsp;to&nbsp;nic, bublina přibližné touhy. Ani ke&nbsp;mně v&nbsp;tu chvíli necítí nic. Anděl chlapčuljatko. A&nbsp;myslím, že&nbsp;ani otec ne, vždyť přece právě píše <em>tu</em> báseň; jsem tak v&nbsp;tuto chvíli jen objektivizovaným dítětem u&nbsp;vody, které ho&nbsp;občas chytí za&nbsp;ruku, protože ho&nbsp;miluje, stejně jako on, otec, miluje právě teď svou herečku, stejně tak jako ono, dítě, miluje právě teď i&nbsp;svého herce. Cítí to&nbsp;dítě, že&nbsp;se&nbsp;současně stává důležitou rekvizitou tatínkova citového vzepětí! Cítí, že&nbsp;je&nbsp;vlastně vhodnou a&nbsp;vizuálně přitažlivou proprietou, houpavou loďkou v&nbsp;jezeře citu! Vždyť všichni jsme si&nbsp;nakonec čas od&nbsp;času estetickými rekvizitami. Dítě za&nbsp;ruku, tvářičku pohladit. Podívej, usměj se, ptáček vyletí, i&nbsp;my poletíme, brzy poletíme, celí touhou odlehčení, odlehčení a&nbsp;nazí, nebe je&nbsp;blizoučko, peklo ne…</span></p>
          <hr>
          <p class="chunk" data-nb-ref-number="15" data-nb-words="317" data-nb-chars="1856"><span class="idea" data-nb-ref-number="14" id="idea14" data-nb-words="317" data-nb-chars="1856">Je&nbsp;jeden muž, je&nbsp;to&nbsp;herec, chlapčuljatko. Miluji ho, říkajíc mu&nbsp;u&nbsp;rybníka Holub „pane, vy&nbsp;jste anděl…“ Potkávám herce po&nbsp;letech v&nbsp;hospodě. Chlubí se&nbsp;na&nbsp;baru, že&nbsp;má&nbsp;od&nbsp;včerejška vnuka. Vyslovím, co&nbsp;jsem mu&nbsp;řekla tehdy u&nbsp;Holuba. Nic z&nbsp;toho si&nbsp;nepamatuje, ale je&nbsp;dojat, zasměje se, ostatně je&nbsp;to&nbsp;herec, ostatně nevede se&nbsp;mu&nbsp;špatně, je&nbsp;čerstvě oholen a&nbsp;čerstvě rozveden. Pokukuje po&nbsp;mladé herečce ostrých rysů, také ji&nbsp;tahle příhoda dojala, ani jí&nbsp;se&nbsp;nevede špatně, je&nbsp;svobodná, ne, vdovou ona rozhodně není, zasměje se, napije se. Pijeme finsky. <em>Ráda bych vám upletla v&nbsp;tuto slavnostní chvíli svetr, pletu si&nbsp;ale jednoduchost s&nbsp;banalitou</em>, říkám, ach, zmatená úvaho, kde to&nbsp;vůbec jsem? Aha. Nemiluji ho. Děda. Nemiluje mě, dědo chlapčuljatko. Přesto mě&nbsp;obejme a&nbsp;políbí. Prsty mu&nbsp;krátce vjedu do&nbsp;stále pevných kudrlinek, a&nbsp;chci ho&nbsp;k&nbsp;sobě tak trochu přitáhnout. Zvláštní. Chci ho&nbsp;vcucnout, prudčeji, tak, aby se&nbsp;ve&nbsp;mně ani pohnout nemohl, a&nbsp;je mi&nbsp;celkem jedno, že&nbsp;je&nbsp;to&nbsp;nevhodné, nekorektní, je&nbsp;mi&nbsp;to&nbsp;vlastně v&nbsp;této pokročilé noční hodině u&nbsp;prdele, chci, aby pocítil tu&nbsp;dávnou velebnost chvíle u&nbsp;rybníka Holub. „<em>Je sperma anděla velebné? Nebo je&nbsp;dědkovské?</em>“ zeptá se&nbsp;někdo vzadu na&nbsp;baru. A&nbsp;jsem to&nbsp;zase já, kdo se&nbsp;tak hloupě ptá. Od&nbsp;baru se&nbsp;navrací můj muž, cuknu rukou v&nbsp;úleku, srazím skleničku, leknu se&nbsp;svého muže, střepy jsou napadrť, můj vstoupivší muž, můj dojemný vstoupivší muž, hudba hraje čím dál hlasitěji, a&nbsp;je to&nbsp;remix gregoriánského <em>orálu</em>, „pane, vy&nbsp;jste anděl,“ zašišlá dědovi mladá herečka, on&nbsp;jí&nbsp;do&nbsp;výstřihu stříkne z&nbsp;pusy kapku levného koňáčku, a&nbsp;všechno je&nbsp;<em>zrazu</em> takové brněnské… Zorničky mají ti&nbsp;dva rozšířené, odvracejí se&nbsp;ode mě&nbsp;nesmyslní vzrušením, celý večer je&nbsp;nesmyslný vzrušením, políbím v&nbsp;rozpacích svého muže. „Proč nejsme doma?“ zeptá se. „Jsme přece doma,“ odpovídám. A&nbsp;je to&nbsp;zvláštní. Jsme totiž současně tady i&nbsp;tam. Finsky opilí.</span></p>
          <hr>
          <p class="chunk" data-nb-ref-number="16" data-nb-words="22" data-nb-chars="119"><span class="idea" data-nb-ref-number="15" id="idea15" data-nb-words="22" data-nb-chars="119">Je&nbsp;jeden jazyk. Miluji ho, miluje mě. Je&nbsp;to&nbsp;slovenština, jazyk emocí a&nbsp;nemocí různých. Nenávidím ho&nbsp;a&nbsp;stejně tak on&nbsp;mě.</span></p>
          <hr>
          <p class="chunk" data-nb-ref-number="17" data-nb-words="58" data-nb-chars="349"><span class="idea" data-nb-ref-number="16" id="idea16" data-nb-words="58" data-nb-chars="349">Je&nbsp;jeden muž. Jsme si&nbsp;už&nbsp;celé desetiletí lhostejní. Přesto si&nbsp;i&nbsp;po letech pamatuji jeho telefonní číslo. Jeho pohyby už&nbsp;neznám, snad cukání levého víčka a&nbsp;že stále leštil popelníky, jeho tvář si&nbsp;detailně nevybavím, jistá si&nbsp;nejsem téměř ničím. Jen to&nbsp;jeho telefonní číslo si&nbsp;pamatuji. Někdy číslo zkouším zapomenout, ale tím si&nbsp;ho&nbsp;zbytečně přivolám.</span></p>
          <hr>
          <p class="chunk" data-nb-ref-number="18" data-nb-words="142" data-nb-chars="821"><span class="idea" data-nb-ref-number="17" id="idea17" data-nb-words="142" data-nb-chars="821">Je&nbsp;jeden muž. Stojí se&nbsp;zlatým zubem na&nbsp;mostě poblíž stanice Möckern­brücke. Ta&nbsp;hra by&nbsp;se&nbsp;mohla jmenovat <em>Chytni si&nbsp;svého děda</em>. Když ho&nbsp;tam teď v&nbsp;zimě náhodou chytnu, vhodím mu&nbsp;do&nbsp;futrálu od&nbsp;tahací harmoniky drobné a&nbsp;on mi&nbsp;zahraje. Postojím, poslouchám a&nbsp;pozoruji kanál řeky, líné labutě, kachny v&nbsp;berlínské krajině. Most je&nbsp;zastřešený, zasklený, a&nbsp;tak i&nbsp;on, když hraje, je&nbsp;celý zasklený, zastřešený, klidný. Poslouchám ho&nbsp;a&nbsp;miluji, nechce se&nbsp;mi&nbsp;hnout. Také on&nbsp;pozoruje při hraní líné labutě a&nbsp;kachny. „<em>Vybral jste si, pane, krásný světa kout,</em>“ říkám mu&nbsp;jednou pateticky, když dohraje. A&nbsp;on se&nbsp;usmívá, zub se&nbsp;mu&nbsp;leskne, „spasiba,“ říká mi, „spasiba.“ Je&nbsp;to&nbsp;estetický dědo, je&nbsp;to&nbsp;dědo estetik, je&nbsp;rusky spanilý. Jeho osud mi&nbsp;není lhostejný, kdykoliv ho&nbsp;tam chytnu. Dokud hraje, neopouštím ho. A&nbsp;ani on, zdá se, neopouští mě.</span></p>
          <hr>
          <p class="chunk" data-nb-ref-number="19" data-nb-words="294" data-nb-chars="1776"><span class="idea" data-nb-ref-number="18" id="idea18" data-nb-words="294" data-nb-chars="1776">Je&nbsp;jeden muž. Miluju ho, je&nbsp;to&nbsp;náš berlínský řezník. Chodím k&nbsp;němu jen tak, na&nbsp;čumendu. Nabízí mně plecko a&nbsp;kotletu. Chodí tam hodně dělňasů. Je&nbsp;hodný. Pozoruju jeho tlusté masité prsty, jak jezdí po&nbsp;pipině masa. Je&nbsp;to&nbsp;pipina masa, říká se&nbsp;tomu <em>pipina masa</em>, ach, jak se&nbsp;tomu vlastně říká? Pleskni, pleskni mě, radím mu. „<em>Was wollen Sie?</em>“ zeptá se&nbsp;německy, ne, česky on&nbsp;neumí. A&nbsp;já že&nbsp;nejsem Ruska? A&nbsp;proč mám tedy na&nbsp;sobě kožich, he? To&nbsp;je&nbsp;dlouhá historie, ty&nbsp;kokotku, to&nbsp;je&nbsp;po&nbsp;jedné mrtvé, ty&nbsp;řezníčku detektive, říkám mu: řezníček a&nbsp;detektiv, no&nbsp;to&nbsp;tu&nbsp;ještě nebylo. „Polka taky dobrý,“ vysmívá se&nbsp;mi&nbsp;dál ta&nbsp;hodná mlátička. A&nbsp;zase se&nbsp;usmívá, jelimánek, jelítko boží. Maso je&nbsp;tam hnusné, sedí na&nbsp;něm mouchy, je&nbsp;to&nbsp;typická DDR-masna ve&nbsp;vymydlené čtvrti Berlína, brzy už&nbsp;zkrachuje. Nechci maso, říkám si, chci, abys mě&nbsp;rozkrájel, hlupáčku… „Echt? To&nbsp;je&nbsp;mě&nbsp;ovšem <em>echt eckelhaft</em>,“ říká. No&nbsp;ano, přiznávám, i&nbsp;mě je&nbsp;ta&nbsp;představa odporná. „Tak nic, zapomeň prosím na&nbsp;to, tak tedy tři párky.“ A&nbsp;když se&nbsp;venku nikdo nedívá, poskládám ty&nbsp;uzeniny způsobně, symetricky vedle popelnice, pro pejsky a&nbsp;krysy, dětem koupím lepší, bez namletých much. Zpátky domů se&nbsp;prodírám mezi policejními antony s&nbsp;davem demonstrantů, bojují proti zrušení squatů, bubny a&nbsp;tlampače, tleskání, jedno srdce, jeden dav, děsivý, agresivní průvod přestárlých levičáckých veganů, militantních ovesňáků, maskulinní nejistoty, feminní prázdnoty, třetí generace hipíků s&nbsp;kreditkami v&nbsp;kapse. Jen já&nbsp;jsem klidná mezi všemi těmi, netleskám a&nbsp;netančím, nebuším do&nbsp;bubínků, nekřičím, pevně se&nbsp;země nohama dotýkám, a&nbsp;je mi&nbsp;lehce; miluji si&nbsp;tiše svého řezníčka. Je&nbsp;to&nbsp;samotář, individualita, osobnost, pracant, nikdy by&nbsp;s&nbsp;tupým davem alternativních smradů nešel. Je&nbsp;to&nbsp;můj řezník. Řezník řezňácká. S&nbsp;krvavými fleky na&nbsp;vestě.</span></p>
          <hr>
          <p class="chunk" data-nb-ref-number="20" data-nb-words="46" data-nb-chars="245"><span class="idea" data-nb-ref-number="19" id="idea19" data-nb-words="46" data-nb-chars="245">Je&nbsp;jeden muž, miluje mě. Miluji ho. Je&nbsp;to&nbsp;můj muž. Všechno je&nbsp;v&nbsp;pořádku, odpočíváme. Zeptám se, zda by&nbsp;neměl právě teď chuť chytnout mě&nbsp;za&nbsp;pravou nohu a&nbsp;jemně mě&nbsp;vláčet po&nbsp;zemi. Mlčí. Pak tiše řekne: „<em>Neměl.</em>“ „To nic,“ odpovím. A&nbsp;nenaléhám více.</span></p>
          <hr>
          <p class="chunk" data-nb-ref-number="21" data-nb-words="332" data-nb-chars="1912"><span class="idea" data-nb-ref-number="20" id="idea20" data-nb-words="332" data-nb-chars="1912">Je&nbsp;jeden muž. Miluji ho, nenávidím ho. Miluje se. Pohrdá mnou. Má&nbsp;pleš, trochu žabí tvář, byl by&nbsp;krásnou ženou, pokud by&nbsp;nebyl plešatou. Když se&nbsp;zadívá do&nbsp;zrcadla, když jde kolem výkladů, nebo třeba v&nbsp;bistru se&nbsp;zrcadly, a&nbsp;tam to&nbsp;obvykle bývá nejnápadnější, nezapomene se&nbsp;na&nbsp;sebe letmo pousmát. „Co je&nbsp;nápadné, může být i&nbsp;trapné,“ říkám mu&nbsp;v&nbsp;bistru se&nbsp;zrcadly. Kývne hlavou, pomyslí si, že&nbsp;už&nbsp;nejspíš zase mluvím. Nevnímá mě. Hledí na&nbsp;sebe v&nbsp;bistru do&nbsp;zrcadla. „Líbím?“ zašeptá si&nbsp;a&nbsp;šáhne mi&nbsp;pod stolem na&nbsp;koleno, pleskne se&nbsp;milostně do&nbsp;svého stehna, přežene to. Ne, nesmí křičet, ne&nbsp;tady a&nbsp;ne teď, ne&nbsp;s&nbsp;tímto výrazem, klid! „Líbím?“ zašeptá si&nbsp;znovu, klidněji už, vyleští si&nbsp;dlaní plešku. Nebo když si&nbsp;po&nbsp;ránu zkouší košile. „Sluší mně?“ ptá se&nbsp;a&nbsp;otáčí, celý se&nbsp;ke&nbsp;mně sklání, po&nbsp;krátkém ranním šukání, kterému se&nbsp;v&nbsp;karibských zemích říká „včelka píchne a&nbsp;odletí“; velmi závažně se&nbsp;otáčí, opravdu mu&nbsp;záleží na&nbsp;tom, co&nbsp;mu&nbsp;odpovím, dává si&nbsp;záležet na&nbsp;zdůraznění té&nbsp;prostinké věty, páčí ze&nbsp;mě&nbsp;tu&nbsp;odpověď hákem, protože tady nejde o&nbsp;maličkost, tady jde o&nbsp;prezentaci muže, který prezentuje, ne&nbsp;tedy lecjakého muže, ale muže muže, muže růže, mohl by&nbsp;být i&nbsp;prezidentem, škoda, že&nbsp;nebyl disidentem, mlčím, nakloní se&nbsp;ke&nbsp;mně… Mlčím, čas mi&nbsp;vypršel, dá&nbsp;mi&nbsp;ťafku, ubalí mi, docela malý políček vytne. „Ano, sluší,“ odpovím klidně a&nbsp;natahuju si&nbsp;na&nbsp;pohovce dál ty&nbsp;děravé černé punčocháče. „Kdy už&nbsp;konečně zajdeš na&nbsp;tu&nbsp;pedikúru, he?“ „Co furt máš?“ Odchází. „Té tvé košili to&nbsp;sluší,“ říkám prosebně, „té tvé košili to&nbsp;opravdu sluší,“ volám vyděšeně, aby se&nbsp;ještě jednou, aspoň jednou jedenkrát za&nbsp;mnou ohlédnul, než odejde. Vždycky se&nbsp;bojím, že&nbsp;odejde nadobro. Pokaždé si&nbsp;to&nbsp;přeji. Pěstuje v&nbsp;zahradě růže, nenávidí psí hovna. Ledabyle a&nbsp;koketně se&nbsp;ohlédne, „ano, já&nbsp;vím, že&nbsp;sluší!“ Je&nbsp;tak roztomilý, tak sametový! Zásadně nijak nesmrdí. Nepáchne. A&nbsp;tolik nenávidí psí hovna. Nejsem ho&nbsp;hodna. Zvláštní. Že&nbsp;mě&nbsp;to&nbsp;nenapadlo dřív.</span></p>
          <hr>
          <p class="chunk" data-nb-ref-number="22" data-nb-words="106" data-nb-chars="577"><span class="idea" data-nb-ref-number="21" id="idea21" data-nb-words="106" data-nb-chars="577">Je&nbsp;jeden muž. Něco si&nbsp;chceme, nevíme co. Tak jdeme aspoň na&nbsp;chvíli do&nbsp;kapucínské krypty, ve&nbsp;městě B., když prší. I&nbsp;v&nbsp;kryptě si&nbsp;něco chceme. Pak pršet přestane, potkáme v&nbsp;kapucínských zahradách otce s&nbsp;dospělou tlustou dcerou nad turistickou mapou. Myslím si, že&nbsp;jsou od&nbsp;Znojma a&nbsp;pěstují okurky, on&nbsp;ale říká, že&nbsp;z&nbsp;Valašského Meziříčí. Malá hádka o&nbsp;jejich rodný kraj. Pak se&nbsp;rozcházíme do&nbsp;těch našich. Už&nbsp;víme, že&nbsp;jsme si&nbsp;něco chtěli, něco, tam dole zavření v&nbsp;kryptě, nevíme však stále co. Je&nbsp;jeden muž, a&nbsp;je to&nbsp;kryptomuž, má&nbsp;rád, když dny jsou dlouhé, světlé a&nbsp;vlahé; ale kdo ví.</span></p>
          <hr>
          <p class="chunk" data-nb-ref-number="23" data-nb-words="48" data-nb-chars="258"><span class="idea" data-nb-ref-number="22" id="idea22" data-nb-words="48" data-nb-chars="258">Je&nbsp;jeden muž, muž z&nbsp;mého snu. Sen je&nbsp;to&nbsp;zpočátku vlídný, skoro meditativní, obec Světlá na&nbsp;Vysočině, pozdní léto. Pak však potkám toho muže. Říká mi: „Smutek je&nbsp;má&nbsp;loď.“ „Ale, ale,“ odpovídám, „vždyť tady není řeka ani moře.“ A&nbsp;on na&nbsp;to: „No <em>však</em>. No&nbsp;<em>právě</em>.“</span></p>
          <hr>
          <p class="chunk" data-nb-ref-number="24" data-nb-words="92" data-nb-chars="540"><span class="idea" data-nb-ref-number="23" id="idea23" data-nb-words="92" data-nb-chars="540">Je&nbsp;jeden muž. Miluje ho&nbsp;spousta žen, jmenuje se&nbsp;Jamie Oliver. Ve&nbsp;světově známém televizním pořadu o&nbsp;vaření jezdívá motorkou, traktorem a&nbsp;výjimečně létá i&nbsp;vrtulníkem na&nbsp;venkovské statky, pro bylinky a&nbsp;taky pro mléko, pro maso a&nbsp;vejce. Nejčastěji po&nbsp;Skotsku rajtuje, kde je&nbsp;krásná krajina mírných zelených kopců a&nbsp;černobílých krav. Je&nbsp;ženatý, miluje svou ženu a&nbsp;děti, ale já&nbsp;ho&nbsp;přesto m. spolu s&nbsp;milionem dalších žen od&nbsp;Santiago de&nbsp;Chile po&nbsp;Novosibirsk a&nbsp;on o&nbsp;tom snad ani neví, traktorem pro bylinky jede-li, za&nbsp;sebou znuděný televizní štáb.</span></p>
          <hr>
          <p class="chunk" data-nb-ref-number="25" data-nb-words="183" data-nb-chars="1066"><span class="idea" data-nb-ref-number="24" id="idea24" data-nb-words="183" data-nb-chars="1066">Je&nbsp;jeden muž. Je&nbsp;to&nbsp;popelář. Pozoruji ho&nbsp;z&nbsp;okna kuchyně. Močí diskrétně do&nbsp;sněhu u&nbsp;zídky ve&nbsp;dvoře, zatímco jeho braši v&nbsp;oranžových vestách berlínských veřejných služeb válejí popelnice, kutálejí je, kontejnery na&nbsp;kolečkách táhnou prudkými pohyby hlučně ze&nbsp;dvora ven na&nbsp;ulici. V&nbsp;kontejnerech jsou tříděné odpadky, ale taky nejspíš pár krys, nepoužitý lístek na&nbsp;vlak, dopis jedné ženy jednomu muži&nbsp;– nikdy neodeslaný, starý hřeben, použité plíny, šprcka, lampa a&nbsp;čísi fialová rtěnka. Mohla bych toho muže milovat? Mohl by&nbsp;on&nbsp;mě? Ale co&nbsp;je&nbsp;to&nbsp;za&nbsp;otázku, vždyť ho&nbsp;jen tak pozoruji, co&nbsp;je&nbsp;komu do&nbsp;nás, co&nbsp;je&nbsp;do&nbsp;nás <em>nám</em>? Vidím, že&nbsp;močí u&nbsp;kontejneru, do&nbsp;kterého jsem před chvílí vhodila igelitovou tašku s&nbsp;odpadky. Vidím, že&nbsp;močí a&nbsp;že po&nbsp;něm zůstane ve&nbsp;sněhu malá žlutá skvrna, der gelbe fluss, <em>žlta riečka</em>. A&nbsp;že někdo, kdo toho popeláře skutečně miluje, bude tu&nbsp;malou žlutou říčku láskyplně zkoumat. Pohledem ji&nbsp;polaská a&nbsp;občerstven odejde. Třeba jeden z&nbsp;brachů jeho. Nebo Asiat, Číňan třeba nějaký. V&nbsp;tom lepším světě. Tam, kde zpívá svoje hity <em>Antony (and the Johnsons).</em></span></p>
          <hr>
          <p class="chunk" data-nb-ref-number="26" data-nb-words="226" data-nb-chars="1229"><span class="idea" data-nb-ref-number="25" id="idea25" data-nb-words="226" data-nb-chars="1229">Je&nbsp;jeden muž. Dnes se&nbsp;mi&nbsp;o&nbsp;něm zdálo. Je&nbsp;to&nbsp;a&nbsp;není můj pokrevní příbuzný. V&nbsp;tom snu ho&nbsp;ale miluji příbuzensky, vždyť je&nbsp;to&nbsp;nakonec strýko, dnes už&nbsp;starý Američan. Působí důvěryhodně, i&nbsp;když… Vzpomínám si, jak mě&nbsp;fotil, když mi&nbsp;bylo osmnáct, s&nbsp;jakým gustem mačkal spoušť u&nbsp;nich v&nbsp;domě na&nbsp;W. S.… Je&nbsp;jeden muž a&nbsp;je to&nbsp;takový ten muž, co&nbsp;k&nbsp;vám přijde, když máte nateklé oko, a&nbsp;celkem prostě vám oznámí, že&nbsp;dnes vypadáte <em>very very cute</em>, obejme vás a&nbsp;políbí. Je&nbsp;to&nbsp;a&nbsp;není cizí člověk. Není to&nbsp;však ani pokrevní příbuzný. Říká všechny ty&nbsp;věty a&nbsp;vy nevíte, zda je&nbsp;vůbec smí vyslovovat, když není pokrevní. Je&nbsp;to&nbsp;ale Američan, tak snad ano, snad ho&nbsp;optimismus bělocha v&nbsp;USA přesně k&nbsp;tomuto opravňuje. A&nbsp;právě o&nbsp;takovém muži se&nbsp;mi&nbsp;dnes v&nbsp;noci zdálo. Když dcerce spadla horečka. Sen to&nbsp;byl mírný a&nbsp;plný lásky. Jela jsem s&nbsp;ním autobusem po&nbsp;Manhattanu; cítila se&nbsp;milována, jen tak obyčejně. A&nbsp;sama jsem ho&nbsp;taky milovala všedně&nbsp;– láskou, při které se&nbsp;dá&nbsp;bezstarostně vyklánět z&nbsp;okýnka patrového autobusu, sledovat ruch města a&nbsp;vědět, že&nbsp;vedle vás sedí někdo, o&nbsp;koho můžete opřít hlavu, až&nbsp;vám bude klimbat únavou; někdo blízký a&nbsp;přitom neostrý. Rozmazaný muž, co&nbsp;je&nbsp;hoden měkké, bezbolestné lásky. Mužčina ze&nbsp;snově vyvolané, vlídné fotografie.</span></p>
          <hr>
          <p class="chunk" data-nb-ref-number="27" data-nb-words="56" data-nb-chars="333"><span class="idea" data-nb-ref-number="26" id="idea26" data-nb-words="56" data-nb-chars="333">Je&nbsp;jeden muž, neznámý dědo s&nbsp;foťákem. Plaše se&nbsp;pozdravíme, posadíme na&nbsp;stejnou lavičku. Nohy mu&nbsp;už&nbsp;neslouží, ale foťáčkem hbitě kmitá, fotí Staromák, vše z&nbsp;lavičky. Vyfotí i&nbsp;postarší pár, co&nbsp;kolem nás právě rozvážně prochází, manželé asi. Žena říká svému muži: „<em>Střílí to&nbsp;až&nbsp;do&nbsp;třísel.</em>“ A&nbsp;on, důstojný muž v&nbsp;obleku: „<em>Nevysírej zase.</em>“</span></p>
          <hr>
          <p class="chunk" data-nb-ref-number="28" data-nb-words="143" data-nb-chars="848"><span class="idea" data-nb-ref-number="27" id="idea27" data-nb-words="143" data-nb-chars="848">Je&nbsp;jeden muž. Mutuje. Má&nbsp;akné, knírek a&nbsp;je rozkročen přesně „mezi“. Jak to&nbsp;jen říct, má&nbsp;tenké chlupaté ruce i&nbsp;nohy, trochu ženský, špičatý zadek a&nbsp;triko s&nbsp;nápisem <em>Mano negra illegal</em>. Klátíme nohama v&nbsp;Arizoně na&nbsp;kandelábru, stmívá se, je&nbsp;mu&nbsp;čtrnáct a&nbsp;mně dvacet. Klátíváme nohama na&nbsp;kandelábru často. Vozím k&nbsp;jeho otci svou kamarádku, za&nbsp;město Tucson, pak ji&nbsp;odvážím. Ona ho&nbsp;– budoucí psychiatrička ze&nbsp;São Paula&nbsp;– miluje jungiánskou láskou, on&nbsp;ji&nbsp;unaveným temperamentem stokilového samce. Nám dvěma je&nbsp;v&nbsp;tomto čase vymezen prostor kandelábru před domem. Takový je&nbsp;náš svět v&nbsp;arizonském ovzduší. Zvláštní je, že&nbsp;nikdy neodejdeme, že&nbsp;vždycky sedíme před dveřmi toho dvoupokojového domku. A&nbsp;je to&nbsp;i&nbsp;velmi směšné, myslím si, směšné a&nbsp;trochu sprosté. Klátíme nohama. Občas si&nbsp;o&nbsp;mé rameno opře hlavu, občas si&nbsp;na&nbsp;prsty namotám pramínky jeho černých vlasů.</span></p>
          <hr>
          <p class="chunk" data-nb-ref-number="29" data-nb-words="283" data-nb-chars="1574"><span class="idea" data-nb-ref-number="28" id="idea28" data-nb-words="283" data-nb-chars="1574">Je&nbsp;jeden muž, mužíček čahounek na&nbsp;kandelábru, v&nbsp;arizonském ovzduší. Opírá si&nbsp;o&nbsp;mě svou čtrnáctiletou kudrnatou hlavu, zatímco jeho otec s&nbsp;mou přítelkyní šukají za&nbsp;stěnou domku… Skoro nikdy se&nbsp;na&nbsp;mě&nbsp;nepodívá, ale přerývavě vypráví. Vypráví, že&nbsp;mu&nbsp;matka kradla v&nbsp;São Paulu komiksy a&nbsp;měnila je&nbsp;za&nbsp;hašiš, že&nbsp;se&nbsp;rozhodl odjet k&nbsp;otci. Otec že&nbsp;je&nbsp;hodný, nemocný žloutenkou, ale jemu to&nbsp;nevadí, on&nbsp;se&nbsp;ho&nbsp;totiž zásadně nedotýká. Chtěl by&nbsp;být informatikem, rád lyžuje, a&nbsp;ne&nbsp;– nechtěl by&nbsp;být trapným ajťákem, spíš astrologem by&nbsp;se&nbsp;chtěl stát. Je&nbsp;taky lyžař, už&nbsp;mi&nbsp;to&nbsp;říkal? Kometa padá! Pak prudce zrudne, čistí si&nbsp;malý neexistující flek na&nbsp;riflích. Z&nbsp;baťohu vytáhne fotografii z&nbsp;lyžařského výcviku a&nbsp;neplatnou brazilskou bankovku z&nbsp;roku 1985. Ta&nbsp;je&nbsp;pro mě, i&nbsp;fotku mi&nbsp;dá. Je&nbsp;jeden muž, mutuje, je&nbsp;mu&nbsp;čtrnáct, a&nbsp;je v&nbsp;tom věku, kdy je&nbsp;rozkročen, jak to&nbsp;jen říct; jeho rozkrok je&nbsp;impulsivní, jedna noha sem, druhá tam, cosi ho&nbsp;svírá a&nbsp;dráždí, chytá rukou druhou ruku. A&nbsp;je v&nbsp;tom věku, kdy se&nbsp;čistí malé, neexistující fleky na&nbsp;gatích. Kdy se&nbsp;jí&nbsp;tak, že&nbsp;se&nbsp;chlapci málokdy trefí vidličkou do&nbsp;pusy, jsou-li pozorováni, kdy akné svítí proti padajícím kometám, kdy se&nbsp;hvězdy odrážejí v&nbsp;akné chlapců s&nbsp;knírky. Konečně vycházejí ven ti&nbsp;dva. Chci a&nbsp;nedokážu toho chlapce políbit, bolí mě&nbsp;pohled na&nbsp;jeho tvář. Přišel mi&nbsp;dnes od&nbsp;kamarádky ze&nbsp;São Paula dopis: „Do you still remember T.? Poor guy. Unhappy life. He&nbsp;is&nbsp;dead.“ Otevřu šuplík, hledám tu&nbsp;fotku. Je&nbsp;tam. Dívám se, jak T. lyžuje, jak stojí na&nbsp;lyžích, jak je&nbsp;tam uvnitř, napůl dítě napůl muž, jak se&nbsp;neklátí, jak se&nbsp;usmívá. Trochu. Napořád.</span></p>
          <hr>
          <p class="chunk" data-nb-ref-number="30" data-nb-words="30" data-nb-chars="166"><span class="idea" data-nb-ref-number="29" id="idea29" data-nb-words="30" data-nb-chars="166">Je&nbsp;jeden muž. Miluje mě, tyranizuje mě, miluji ho, týrám ho. Svátost v&nbsp;opakování. A&nbsp;je to&nbsp;jeden muž, trulo milovaný, okroužkoval mě, já&nbsp;jeho, je&nbsp;to&nbsp;jeden muž. Žijeme.</span></p>
          <hr>
          <p class="chunk" data-nb-ref-number="31" data-nb-words="284" data-nb-chars="1580"><span class="idea" data-nb-ref-number="30" id="idea30" data-nb-words="284" data-nb-chars="1580">Je&nbsp;jeden muž. Vyčítá mně, že&nbsp;miluju příliš mnoho. „Miluju tě&nbsp;příliš mnoho?“ ptám se&nbsp;překvapeně. „Ne, příliš mnoho <em>všech</em>,“ odsekne v&nbsp;kuchyni, kde si&nbsp;krájí mrkev. „Mohlas uklidit, mohlas mi&nbsp;krájet mrkev v&nbsp;uklizené kuchyni, ale ty,“ zvyšuje hlas, „ty místo toho si&nbsp;něco <em>píšeš</em>, protože ty&nbsp;– ty&nbsp;miluješ příliš mnoho <em>jich</em>!“ Líbí se&nbsp;mi, jak změnil slovosled ve&nbsp;větě, zní to&nbsp;vyzývavě… „Jsi milý,“ říkám mu&nbsp;smířlivě, i&nbsp;když už&nbsp;nevhodně asi. Šermuje mi&nbsp;před obličejem s&nbsp;nabroušeným nožem, útočí. Zrovna se&nbsp;byl proběhnout, atlet je&nbsp;to, sportovec, je&nbsp;muž můj sportovec, opičím se&nbsp;po&nbsp;něm už&nbsp;i&nbsp;ve slovosledu, tolik mě&nbsp;stále ovlivňuje, tolik já&nbsp;jeho m… „Tolik mě&nbsp;ovlivňuješ,“ říkám mu&nbsp;ještě. Čepel nože mi&nbsp;přidrží pod krkem, blyští se… „A&nbsp;máš tak velikou, krásnou mrkev…,“ šeptám ustrašeně… „Pověz mi, je&nbsp;to&nbsp;mrkev, nebo lilek, a&nbsp;copak je&nbsp;to&nbsp;tady, pohoří Ararat?“ Nadbíhám mu, žertuju, lechtám ho, ale nesměje se, vůbec se&nbsp;nesměje, je&nbsp;to&nbsp;vážné, trochu mě&nbsp;řízne do&nbsp;krku. Bolí to, jau. „Copak nechápeš,“ rozbrečím se&nbsp;konečně nad vší tou jeho kuchyňskou nenávistí s&nbsp;opravdovou lítostí, „copak nechápeš,“ sípám, „že po&nbsp;celý život, pořád a&nbsp;pořád ty? To&nbsp;ti&nbsp;říkám, to&nbsp;ti&nbsp;svědčím, to&nbsp;ti&nbsp;přísahám, to&nbsp;ti&nbsp;přiznávám, za&nbsp;to&nbsp;se&nbsp;ti&nbsp;v&nbsp;prsa biju, to&nbsp;ti&nbsp;zde v&nbsp;kuchyni před kastrůlky bezmocně lžu já. A&nbsp;to všechno proto, bys žil. Bys přežil. Bych přežila s&nbsp;tebou, a&nbsp;ty zase se&nbsp;mnou… Ty&nbsp;trulo jeden!“ zakřičím ještě odvázaně ze&nbsp;svého pokoje, ale nejprve klíčkem pootočím v&nbsp;zámku. Tak. Zase je&nbsp;klid. Klid se&nbsp;rozhostil. Udělá pár levelů. Napíšu pár dopisů. Je&nbsp;jeden muž, a&nbsp;je to&nbsp;on, je&nbsp;jeden muž a&nbsp;je to&nbsp;muž. No&nbsp;hurá!</span></p>
          <hr>
          <p class="chunk" data-nb-ref-number="32" data-nb-words="273" data-nb-chars="1641"><span class="idea" data-nb-ref-number="31" id="idea31" data-nb-words="273" data-nb-chars="1641">Je&nbsp;jeden muž. Miluje mě, miluji ho; když spolu jezdíme rychlíky a&nbsp;osobáčky. <em>Jinde</em> si&nbsp;pochopitelně lezeme i&nbsp;na nervy. A&nbsp;ani s&nbsp;těmi vlaky to&nbsp;nesmíme přehánět. Maximálně jednou, dvakrát do&nbsp;roka. A&nbsp;nesmíme zvolit dlouhou trať, maximálně padesát šest minut. Vyprávíme si&nbsp;o&nbsp;filmech, hlavně o&nbsp;těch milostných, o&nbsp;smrti někdy, to&nbsp;podle nálady a&nbsp;počasí, občas mu&nbsp;levou rukou upravím na&nbsp;hlavě šedého už&nbsp;kohouta, upravit, ale nepolíbit, občas mi&nbsp;pravou rukou nabídne vdolek, nabídnout, ale nenutit! Projíždíme lužními lesy, v&nbsp;nich se&nbsp;milujeme, „nížina, jako převážně v&nbsp;Anglii,“ říká zamyšleně… Jednou jsme z&nbsp;okna osobáčku spatřili po&nbsp;poli jedoucí traktor, ozdobený jako kočár nebo jako rakev. Malá hádka o&nbsp;to, co&nbsp;to&nbsp;vlastně vidíme. V&nbsp;rakvi-kočáře-traktoru sedí dva moravští domorodci, novomanželé, drkotají polem dvacítkou, náš vlak je&nbsp;předjíždí. Nevěsta má&nbsp;bílé šaty, silnější ženskou figuru se&nbsp;závojem, a&nbsp;muž na&nbsp;hlavě klobouk. Je&nbsp;to&nbsp;tedy ženich, velká kulatá hlava, hlava kapusta, mohl by&nbsp;být autobusákem, ano, třeba tím slavným R. Smetanou z&nbsp;Olomouce. Venkovani tedy, ne&nbsp;však idioti. Jediné jisté po&nbsp;čase je, že&nbsp;jedou ze&nbsp;svatby, na&nbsp;kterou my&nbsp;z&nbsp;osobáčku <em>padesát šest minut</em> nikdy nedojedeme. Tak aspoň naše společná radost a&nbsp;starost o&nbsp;ty dva, o&nbsp;jejich společný osud, poněkud výstřední, napadne nás po&nbsp;chvíli. Vystupujeme. Tak zase za&nbsp;rok? „Počkej ještě,“ osmělím se, „něco bych přece jen…,“ suché rty mírně olíznu, nadechnu se… „Ále, ne­otravuj.“ Mávne rukou a&nbsp;je pryč, jako by&nbsp;byl vzduch. Jaká je&nbsp;to&nbsp;úleva, jaká je&nbsp;to&nbsp;na&nbsp;nádraží stojící úleva, záchodky veřejné, láska ne. Líbí se&nbsp;mu&nbsp;film Tajnosti a&nbsp;lži, já&nbsp;ale tvrdím, že&nbsp;ještě hezčí je&nbsp;film Na&nbsp;vážno.</span></p>
          <hr>
          <p class="chunk" data-nb-ref-number="33" data-nb-words="30" data-nb-chars="140"><span class="idea" data-nb-ref-number="32" id="idea32" data-nb-words="30" data-nb-chars="140">Je&nbsp;jeden muž. M. ho, m. mě. Když ze&nbsp;spánku vyslovím jeho jméno, nikdy se&nbsp;nespletu. Je&nbsp;jeden a&nbsp;je dvojí. Je&nbsp;to&nbsp;i&nbsp;prostinké a&nbsp;je to&nbsp;i&nbsp;tajemné.</span></p>
          <hr>
          <p class="chunk" data-nb-ref-number="34" data-nb-words="494" data-nb-chars="2899"><span class="idea" data-nb-ref-number="33" id="idea33" data-nb-words="494" data-nb-chars="2899">Je&nbsp;jeden muž. Nezná mě. Miluji ho&nbsp;vlastenecky. Vlastenectví vnímám jako osvobozující, čas od&nbsp;času čistě fyzický akt; už&nbsp;delší dobu žiju mimo vlast. A&nbsp;je to&nbsp;on, řidič autobusu a&nbsp;tykadlový hrdina letmo zachycený v&nbsp;předminulém záznamu, ten, co&nbsp;o&nbsp;něm byl natočen jeden film. Zdál se&nbsp;mi&nbsp;o&nbsp;něm včera sen. Jela jsem do&nbsp;rodiště svého muže. A&nbsp;v&nbsp;tom rodišti nečekal můj muž, ale řidič autobusu R. S. Čekal s&nbsp;trolejbusem a&nbsp;říká mi: „Jasně, rozumím, tvůj chlap, já&nbsp;ťa&nbsp;k&nbsp;němu dovezu rád, vyhrň si&nbsp;sukňu, ať&nbsp;sa&nbsp;ti&nbsp;o&nbsp;podlahu nezafláká, nasedaj.“ Tyká mi&nbsp;tykadlově, napadá mě. Stojíme pak s&nbsp;trolejbusem u&nbsp;městské nemocnice, zřejmě konečná, chci za&nbsp;mužem, ale dopředu tuším, že&nbsp;zbloudím. Zbloudím, cítím to&nbsp;v&nbsp;kostech, prsa mě&nbsp;tlačí k&nbsp;prasknutí; napadne mě&nbsp;v&nbsp;tom snu, teď už&nbsp;skoro detektivním, že&nbsp;pomalu a&nbsp;jistě ztrácím <em>tykadla ostražitosti</em>, a&nbsp;že je&nbsp;to&nbsp;i&nbsp;duchaplné. Ale komu to&nbsp;sdělit? Napsat esemeskou?! Co&nbsp;vůbec s&nbsp;tím teď a&nbsp;tady, s&nbsp;těmito pocity, s&nbsp;duchaplností nevhodnou, a&nbsp;s&nbsp;tímto fyzicky průměrným, zato opravdovým řidičem a&nbsp;opravdovým člověkem, jak by&nbsp;se&nbsp;řeklo v&nbsp;Rusku. Pasažéři vystupují, samí dědci a&nbsp;báby, vystupují, „nasledanou staříčku,“ klaní se&nbsp;jednomu z&nbsp;nich. <em>Ajto automatikus</em> se&nbsp;maďarsky zavírá, v&nbsp;dálce zahřmí, blíží se&nbsp;bouřka. „Tááák…,“ natahuje dráždivě situaci, „máš ty&nbsp;vůbec ňáký drobný?“ A&nbsp;zase mi&nbsp;drze, mile tyká, ukazovák si&nbsp;přiloží k&nbsp;levému spánku, první kapky buší do&nbsp;oken… „Samozřejmě, že&nbsp;mám, nate, nate, vemte si&nbsp;to&nbsp;tady, všecko si&nbsp;to&nbsp;tady vemte,“ odpovídám, a&nbsp;jak se&nbsp;natahuju pro drobásky, jak je&nbsp;vytahuju ze&nbsp;záňadří, vyvalí se&nbsp;najednou obrovitánská prsa přes okraj jeho řídicího pultu. A&nbsp;fíha, páni! Tak to&nbsp;je&nbsp;něco, to&nbsp;je&nbsp;podivuhodné a&nbsp;taky děsivé, vždyť jinak mám prsíčka „plivnout a&nbsp;potáhnout“. Vyvalí se&nbsp;ty&nbsp;mé&nbsp;najednou obří cecky přes okraj jeho sedadla, jako v&nbsp;nějakém mně neznámém pornofilmu. Proudy vody se&nbsp;valí po&nbsp;trolejích, kulatá hlava se&nbsp;zmítá v&nbsp;mém klíně, jeho pták je&nbsp;tvrdý a&nbsp;žalud naběhlý k&nbsp;prasknutí, troleje pohlaví nám jiskří. Jedeme a&nbsp;svítíme… Kdybys tak byl býval černochem z&nbsp;Olomouce&nbsp;– zapíšu si&nbsp;ráno do&nbsp;deníčku, a&nbsp;říkám svému muži později u&nbsp;snídaně&nbsp;– to&nbsp;by&nbsp;byl teprv filmeček o&nbsp;tobě, kdybys byl černochem, to&nbsp;by&nbsp;byla teprve bomba. Bomba zkorumpovaným politikům do&nbsp;chřtánu, směju se, rána všem náckům, levičákům a&nbsp;pravičákům přímo mezi oči, směju se&nbsp;bláznivě. Děti se&nbsp;přidávají, bryndají čaje. A&nbsp;nakonec, plácám dlaní do&nbsp;stolu, vždyť je&nbsp;to&nbsp;jedno a&nbsp;to samé&nbsp;– pravice, levice, marxisti, fašouni&nbsp;– ukaž mi&nbsp;mezi stovkou politiků jednoho jediného čistého idealistu. A&nbsp;nebude tam, protože takoví, takoví žijí jen za&nbsp;branami cvokáren… Z&nbsp;očí mi&nbsp;tečou slzy smíchu, jsem angažovaná, tak nezvykle, nepřirozeně uvědomělá, pro vlast bych se&nbsp;přetrhla… „Taťka není černoch,“ přeruší mě&nbsp;dcera. „Není čelnoušek ani opička,“ přidá se&nbsp;mladší. Muž však dnes vypadá po&nbsp;ránu sklesle. Mezi zuby nerozkousnuté sousto chleba s&nbsp;máslem. Také dětem se&nbsp;to&nbsp;nejspíš zdá. Jsem dost možná trochu mimo.</span></p>
          <hr>
          <p class="chunk" data-nb-ref-number="35" data-nb-words="62" data-nb-chars="364"><span class="idea" data-nb-ref-number="34" id="idea34" data-nb-words="62" data-nb-chars="364">Je&nbsp;jeden muž. Je&nbsp;to&nbsp;můj muž, trulo takový, miluji ho&nbsp;kratochvilně. Ptám se, zda by&nbsp;neměl právě teď chuť chytnout mě&nbsp;za&nbsp;pravou nohu a&nbsp;vláčet pokojem. „Abych ti&nbsp;usnadnila práci,“ říkám snaživě, „nesundám si&nbsp;šaty, bude to&nbsp;po&nbsp;parketách líp klouzat. Tak chceš? Chceš?“ „Nechci,“ odpovídá jemně s&nbsp;pohledem upřeným do&nbsp;země. „To nevadí, tak dobře,“ říkám a&nbsp;nenaléhám více.</span></p>
          <hr>
          <p class="chunk" data-nb-ref-number="36" data-nb-words="206" data-nb-chars="1152"><span class="idea" data-nb-ref-number="35" id="idea35" data-nb-words="206" data-nb-chars="1152">Je&nbsp;jeden muž. Miluji ho. Odjíždím za&nbsp;ním žít. Čeká mě&nbsp;na&nbsp;malém venkovském nádražíčku s&nbsp;kolem, stojí tam jako rozený domorodec, levou nohu opírá o&nbsp;kolo. Je&nbsp;sklonek léta. Vystupuji z&nbsp;motoráčku a&nbsp;obřadně, unaveně se&nbsp;přivítáme. Špatně se&nbsp;nám dýchá, nejsme nejmladší, dohromady je&nbsp;nám kolem stovky a&nbsp;venku je&nbsp;přes třicet stupňů ve&nbsp;stínu. Vítáme se&nbsp;polibkem, cítím, že&nbsp;nám kysele páchne z&nbsp;úst. Je&nbsp;mu&nbsp;to&nbsp;jistě i&nbsp;nepříjemné. On&nbsp;si&nbsp;svá ústa, když promluví, obyčejně zakrývá dlaní, protože u&nbsp;sebe nenosívá <em>chewing gum</em>, jak je&nbsp;tomu běžné například u&nbsp;mladších ročníků. Teď zapomněl na&nbsp;všechno, o&nbsp;kolo se&nbsp;opíraje. „Proč máš s&nbsp;sebou kočárek,“ zeptá se&nbsp;třeba, „máme snad spolu už&nbsp;dítě?“ „<em>To nic</em>,“ říkám mu, „<em>to jakaby kdyžby takžby tolik zítrazítra tam…</em>“ „Aha,“ řekne a&nbsp;odmlčí se. Dál jdeme vsí mlčky. On&nbsp;vede kolo, já&nbsp;golfový kočárek, v&nbsp;kočárku sedí mé&nbsp;zavazadlo. Je&nbsp;jeden muž a&nbsp;je celý zachmuřený říká-li: „Brzy bude pršet, a&nbsp;také venkovani zde, jsou tak pracovití.“ A&nbsp;pokračuje, že&nbsp;je&nbsp;mu&nbsp;líto, jak on&nbsp;jim s&nbsp;tím svým věčným kolem a&nbsp;pohledem zavazí, vycítil to&nbsp;a&nbsp;je z&nbsp;toho smutný. „Tak já&nbsp;jsem teď za&nbsp;tebe taky smutná,“ říkám mu, abych ho&nbsp;podpořila, vždyť ho&nbsp;miluji.</span></p>
          <hr>
          <p class="chunk" data-nb-ref-number="37" data-nb-words="333" data-nb-chars="1976"><span class="idea" data-nb-ref-number="36" id="idea36" data-nb-words="333" data-nb-chars="1976">Je&nbsp;jeden muž. Miluji ho. Odjíždím za&nbsp;ním žít a&nbsp;on mi&nbsp;ukazuje náš dům. „Konečně jsme tady,“ říká měkce. A&nbsp;já vidím, co&nbsp;vidím. Je&nbsp;to&nbsp;dům zabydlený kýmsi jiným s&nbsp;láskou, pečlivostí a&nbsp;důslednou tupostí pořádkumilovných. V&nbsp;zahradě například maliny až&nbsp;vzadu u&nbsp;plotu, zato cypřiš a&nbsp;středomořské kameny, ty&nbsp;se&nbsp;tu&nbsp;rozvalují uprostřed městsky posekaného trávníku, v&nbsp;chalupě nová plovoucí podlaha, koupelna vulgárně oranžová, a&nbsp;v&nbsp;přední světničce, hanba povědět, z&nbsp;okénka pohled na&nbsp;tělocvičnu, pohled nevlídný až&nbsp;trpce zlý, výsměšný ke&nbsp;zbytku domečku, který by&nbsp;chtěl být tolik venkovskou chaloupkou. Všechno je&nbsp;praktické, až&nbsp;to&nbsp;bolí, ústřední topení, v&nbsp;koutku nevkusný elektrický krb, strhující číslo obydlí. A&nbsp;copak je&nbsp;to&nbsp;v&nbsp;té zadní místnosti? Tam malé smutné okénečko a&nbsp;to vede do&nbsp;zahrady, kde trůní zase jen ten cypřiš. Jdeme před chalupu, hlavy skloněné. Tady máme žít? Vezmeme do&nbsp;rukou badmintonové rakety. Ale co&nbsp;to&nbsp;vlastně je, ten náš život? Náš život je&nbsp;badminton. A&nbsp;badminton, ten dokáže vyřešit i&nbsp;smutnější případy, než jsme my, program oběšenců ve&nbsp;věznicích třeba, mohou-li si&nbsp;zapinkat. Ano. Budeme si&nbsp;chvíli pinkat, nezávazná rekreace, zapinkáme si. Zvedá se&nbsp;však protivný vítr. Blíží se&nbsp;studená vlna a&nbsp;my to&nbsp;víme. „Hle, pojeďme k&nbsp;řece, je&nbsp;tady pěkná řeka, nížiny, roviny, polí lány,“ zvoláme oba současně. To&nbsp;je&nbsp;nápad! Tleskneme si&nbsp;do&nbsp;dlaní. Jedeme k&nbsp;řece. Bojí se&nbsp;ale, že&nbsp;spadnu z&nbsp;kola, co&nbsp;by&nbsp;si&nbsp;se&nbsp;mnou počal, mám vůbec s&nbsp;sebou zdravotní kartičku? Zase ta&nbsp;jeho ustrašenost. Jedeme, prší, úplná průtrž mračen, kola jsou nám malá, vypadáme na&nbsp;nich komicky, klátíme se; naše těla jsou si&nbsp;podobná až&nbsp;příliš, musím přibrat, napadá mě. Jedeme bahnem podél rozvodněné řeky, a&nbsp;vítr je&nbsp;tak prudký, že&nbsp;cokoliv řekneme, ztratí se&nbsp;ve&nbsp;větru; mám už&nbsp;i&nbsp;hlad. Nakonec možná přece jen spadneme do&nbsp;bahna. Špinaví budeme, špinaví, a&nbsp;jinak nic, snad se&nbsp;příliš nezraníme. A&nbsp;naše společná špína nakonec vyřeší celý dnešní problém, celý život, a&nbsp;možná i&nbsp;životy všech generací před námi a&nbsp;po nás.</span></p>
          <hr>
          <p class="chunk" data-nb-ref-number="38" data-nb-words="405" data-nb-chars="2466"><span class="idea" data-nb-ref-number="37" id="idea37" data-nb-words="405" data-nb-chars="2466">Je&nbsp;jeden muž. Stále TEN muž. U&nbsp;vody jíme v&nbsp;hospůdce, nemají však žádné teplé jídlo, sním tři tyčinky Margot, jednu i&nbsp;za něj, daruje mi&nbsp;ji, je&nbsp;tolik pozorný! Dáme si&nbsp;pivo, do&nbsp;řeči s&nbsp;lodivodem se&nbsp;dáme. Lodivod si&nbsp;nás prohlíží, kdo jsme, kým jsme, jsme nečitelní. Příbuzní, otec s&nbsp;dcerou, kdo se&nbsp;má&nbsp;ve&nbsp;zmoklých vyznat? Tak třeba on&nbsp;je&nbsp;Laďa a&nbsp;profesí elektrikář, přes léto lodivod, férový chlap. A&nbsp;my v&nbsp;roli výletníků? Výtečné. My&nbsp;žádní venkovani, ani z&nbsp;města ne, ani z&nbsp;vesnice, ani ze&nbsp;severu, ani z&nbsp;jihu, ani z&nbsp;východu, a&nbsp;jako švýcarští tenisté taky nevypadáme… Tedy výletníci? Kolegové z&nbsp;kulturáku? Pěkně vypečení jsme, ale o&nbsp;tom férový Laďa nic neví, řekl by, že&nbsp;je&nbsp;mu&nbsp;do&nbsp;toho kulové. Z&nbsp;toho, že&nbsp;žijeme v&nbsp;této vsi, na&nbsp;nás dosud neulpěla žádná stopa. Zatajíme to&nbsp;tedy, neboť my&nbsp;stále něco tajíme. Náš zdejší život třeba, který je&nbsp;pomalu u&nbsp;konce, který byl a&nbsp;nebude, přestože je&nbsp;to&nbsp;tolik smutné, protože se&nbsp;milujeme, opravdu, miluji ho&nbsp;vroucně. Je&nbsp;večer, musíme domů, zchladlí vlhkým vzduchem. Večer si&nbsp;pustíme rádio, k&nbsp;večeři bramborová kaše s&nbsp;česnekem, dojímá mě&nbsp;způsob, jakým mačká brambory&nbsp;– pečlivý, velebný způsob řeckokatolického ritu. Rádio. Konečně se&nbsp;uspokojíme, zklidníme pod tlumeným světlem lampy. Oblékne si&nbsp;tepláky, vypadá v&nbsp;nich jako bývalý hardcorový zpěvák na&nbsp;misii ve&nbsp;třetím světě. Nejstarší žijící česko-americký filharmonik požehná v&nbsp;půlnočním pořadu krátce i&nbsp;našemu spojení, vypráví zeširoka o&nbsp;našich duších. A&nbsp;zatímco filharmonik mluví, vytopím omylem koupelnu vodou. Vytíráme potopu společně hadrem, to&nbsp;nás ještě více přimkne k&nbsp;sobě, a&nbsp;ta mechanická činnost nás současně dokonale uklimbá. Tatínku, maminko, půjdeme spát? Hezky se&nbsp;nám v&nbsp;peřinkách spinká, máme se&nbsp;hluboce, znuděně už&nbsp;rádi. Ráno se&nbsp;za&nbsp;deště pomalu, rozvážně rozejdeme. Předtím je&nbsp;v&nbsp;rádiu Klapzubova jedenáctka, nesmím ho&nbsp;rušit, a&nbsp;tak si&nbsp;čtu. Vyruší nás až&nbsp;soused, schovám se&nbsp;pod peřinu, nebudu se&nbsp;tvářit jako hospodyně, vždyť nemám napečeno, nemám. „Toš si&nbsp;měl kurňa řícť, zaklepaľ bych,“ říká soused rozhlížeje se&nbsp;drze po&nbsp;světnici; v&nbsp;nestřežené chvíli mě&nbsp;štípne do&nbsp;stehna. Pak se&nbsp;ten obrýlený vysmívá mému muži, co&nbsp;právě vyhlíží ranní stav cypřišů z&nbsp;plovoucí podlahy světničky. Náš svátek manž. trvá bezmála osmnáct letních hodin. Pak zhyne jako pampeliška. Zhyne-li však pampeliška v&nbsp;němčině, zbude z&nbsp;ní <em>pusten­blume</em>. V&nbsp;češtině ale pro bílé pampelišky neexistuje slovo. Nebo říká se&nbsp;jim <em>křehké mrtvolky</em>? Opustí mě, odpustím mu, opustím, vyhledám, odpustím… Miluji bližního svého.</span></p>
          <hr>
          <p class="chunk" data-nb-ref-number="39" data-nb-words="237" data-nb-chars="1398"><span class="idea" data-nb-ref-number="38" id="idea38" data-nb-words="237" data-nb-chars="1398">Je&nbsp;jeden muž, bydlí v&nbsp;domku u&nbsp;trati, miluji ho&nbsp;a&nbsp;vím, že&nbsp;dál musí žít sám, možná nemusí, možná ani nežije, rozhodně však nesmí žít se&nbsp;mnou, přinesla bych mu&nbsp;jen samé neštěstí. Snad i&nbsp;on mně, ale ne&nbsp;tolik, to&nbsp;spíš já&nbsp;jemu bych… Žije v&nbsp;domku u&nbsp;trati, střecha domu je&nbsp;rovná, nenávidím rovné střechy, a&nbsp;přesto je&nbsp;to&nbsp;krásný domek, drážní, uprostřed obilného lánu, a&nbsp;trať ještě pořád příjemně daleko. Zleva nížina, zprava hory, zahrada oplocená zeleným drátěným plotem. Také v&nbsp;zahradě je&nbsp;obilný lán, uprostřed pěšinka, vede přímo ke&nbsp;dveřím domku. Takovýto život jsem mu&nbsp;vždycky přála, takový úhled­ný, letní, lehký život. Konečně je&nbsp;narovnaný, vyžehlený, konečně příjemně starý, je&nbsp;takový, jakým si&nbsp;on&nbsp;sám přál po&nbsp;celý život být, do&nbsp;jeho zahrady svítí slunce a&nbsp;taky občas zaprší, podle nálady, na&nbsp;zahradě nějaké ty&nbsp;židle, stůl, limonáda, rozházené knihy. Má&nbsp;taky ženu, hospodyni, kuchařku, pečovatelku, milenku, děti nějaké. Jeho život je&nbsp;rovný, i&nbsp;to jeho obilí je&nbsp;rovné, všechno je&nbsp;symetrické, nepije a&nbsp;nekouří, klidný je&nbsp;jak buddha, nemusí se&nbsp;bát, a&nbsp;ani já&nbsp;nemusím mít o&nbsp;něj strach, nespadne, nebude ho&nbsp;třeštit hlava, snad ani srdce bolet, neumře. Mohu ho&nbsp;z&nbsp;dálky dál nerušeně milovat. Milovat a&nbsp;letmo pozorovat, budu-li právě sedět v&nbsp;osobáčku projíždějícím jeho krajinou, mohu ho&nbsp;vyhlížet, mávat mu&nbsp;oběma rukama, a&nbsp;do toho, co&nbsp;budu cítit, nebude nikomu nic. Mohu mu&nbsp;neubližovat. Nebude mě&nbsp;muset mučit.</span></p>
          <hr>
          <p class="chunk" data-nb-ref-number="40" data-nb-words="51" data-nb-chars="249"><span class="idea" data-nb-ref-number="39" id="idea39" data-nb-words="51" data-nb-chars="249">Je&nbsp;jeden muž a&nbsp;je to&nbsp;Ježíš. Nikdy jsem ho&nbsp;neviděla a&nbsp;přitom je&nbsp;všude. M.&nbsp;ho. Má&nbsp;láska k&nbsp;němu je&nbsp;konvenční, opatrná, bázlivě erotická. Co&nbsp;přesně cítí on&nbsp;ke&nbsp;mně, nevím. Ale myslím, že&nbsp;snad ano, že&nbsp;i&nbsp;on někdy v&nbsp;letní noci, když je&nbsp;sám a&nbsp;horko neustává…</span></p>
          <hr>
          <p class="chunk" data-nb-ref-number="41" data-nb-words="92" data-nb-chars="506"><span class="idea" data-nb-ref-number="40" id="idea40" data-nb-words="92" data-nb-chars="506">Je&nbsp;jeden muž, bydlí u&nbsp;nás v&nbsp;domě, jmenuje se&nbsp;Harald Mylord a&nbsp;jsme si&nbsp;dokonale lhostejní, ačkoliv má&nbsp;tak krásné jméno, na&nbsp;které se&nbsp;ho&nbsp;jednou v&nbsp;chodbě domu zeptám. Malou dcerku držím pevně za&nbsp;ručičku, kdyby ji&nbsp;chtěl snad za&nbsp;tu&nbsp;neomalenost kousnout. On&nbsp;ale jen plaše zrudne a&nbsp;říká nám, že&nbsp;jde o&nbsp;<em>naprosto</em> běžné německé jméno. A&nbsp;pak se&nbsp;i&nbsp;se svou přítelkyní nečekaně odstěhuje. Abychom si&nbsp;i&nbsp;nadále zůstali dokonale lhostejnými. Abych se&nbsp;ho&nbsp;už&nbsp;nikdy na&nbsp;nic nezeptala. Abychom si&nbsp;beze stop zmizeli z&nbsp;našich životů.</span></p>
          <hr>
          <p class="chunk" data-nb-ref-number="42" data-nb-words="228" data-nb-chars="1316"><span class="idea" data-nb-ref-number="41" id="idea41" data-nb-words="228" data-nb-chars="1316">Je&nbsp;jeden muž, a&nbsp;je to&nbsp;můj muž, a&nbsp;není o&nbsp;něm neznámé, že&nbsp;miluje hygienu. Je&nbsp;skoro ráno, jsem těhotná, zase už&nbsp;moc. A&nbsp;tolik si&nbsp;musím ulevit, snažně ho&nbsp;prosím, klepu na&nbsp;dveře koupelny, za&nbsp;kterými on, ale neotvírá. „Musíš počkat,“ volá na&nbsp;mě. Mám strach, že&nbsp;to&nbsp;nevydržím, bude to&nbsp;jako minule, všechno mokré. Myslel by&nbsp;si, že&nbsp;teď už&nbsp;je&nbsp;to&nbsp;schválnost, tohle by&nbsp;vyvolalo jen nesmyslnou vlnu odcizení, lhostejnosti, ba&nbsp;dokonce nenávisti. A&nbsp;tak se&nbsp;vplížím do&nbsp;kuchyně, zatím nemám konkrétní plán, ale ano, zavařovačka, to&nbsp;půjde, ufufúúúf… Ale co&nbsp;s&nbsp;tím, co&nbsp;když mě&nbsp;přistihne, jak tady s&nbsp;plnou zavařovačkou tancuju? Co&nbsp;když si&nbsp;pomyslí, že&nbsp;podnikám za&nbsp;jeho zády tajnou urinoterapii, jak mě&nbsp;pak bude i&nbsp;nadále milovat, důvěřovat mi, a&nbsp;jakýpak z&nbsp;něj asi bude tatínek? Plížím se&nbsp;potají do&nbsp;ložnice, otevřu okno. Ulice je&nbsp;prázdná, tma, mráz, sníh a&nbsp;žádní chodci. Plesk. Obsah zavařovačky vyleju z&nbsp;okna do&nbsp;mrazivé zimní noci na&nbsp;chodník; zavařovačku pečlivě zavřu a&nbsp;tiše skutálím pod postel. „Už můžeš!“ volá a&nbsp;splachuje. „Už je&nbsp;to&nbsp;v&nbsp;pořádku,“ odpovím. „No, to&nbsp;bylo povyku pro nic,“ říká. „Odpusť mi.“ „Dobrý.“ „Opravdu mi&nbsp;odpusť.“ „Neomlouvej se&nbsp;pořád!“ V&nbsp;mrazivém ránu vedu dcerku do&nbsp;školy. „Maminko,“ raduje se&nbsp;holčička, „podívej, jak je&nbsp;ta&nbsp;klouzačka krásně žlutá!“ Sklouzne se&nbsp;a&nbsp;upadne. Zvednu ji&nbsp;a&nbsp;smějeme se. Život je&nbsp;někdy takový.</span></p>
          <hr>
          <p class="chunk" data-nb-ref-number="43" data-nb-words="102" data-nb-chars="557"><span class="idea" data-nb-ref-number="42" id="idea42" data-nb-words="102" data-nb-chars="557">Je&nbsp;jeden muž. Miluji ho&nbsp;houževnatě jako nějaká housenka. On&nbsp;spíše prchá a&nbsp;já mu&nbsp;to&nbsp;nijak nezazlívám. Prchá, honím, a&nbsp;honí-li mě, prchám. On&nbsp;mě&nbsp;ale, to&nbsp;musím přiznat, už&nbsp;vlastně vůbec nehoní. On&nbsp;jen prchá, musí-li. Nezazlívám mu&nbsp;to. Miluje mě&nbsp;esteticky, je&nbsp;to&nbsp;láska asketického atleta, co&nbsp;běží k&nbsp;cílové rovince, tam někam na&nbsp;sever, tam stále na&nbsp;sever, běží a&nbsp;běží, aby neviděl, jak moc ho&nbsp;chci u&nbsp;sebe zadržet, protože nechci; nechci, aby tím vším proběhl příliš rychle. Aby zmizel. Protože tam za&nbsp;cílem, tam už&nbsp;není nic. Ani ti&nbsp;sobi ne. Jen zima, tma a&nbsp;zima.</span></p>
          <hr>
          <p class="chunk" data-nb-ref-number="44" data-nb-words="71" data-nb-chars="432"><span class="idea" data-nb-ref-number="43" id="idea43" data-nb-words="71" data-nb-chars="432">Je&nbsp;jeden muž. Miluje mě&nbsp;houževnatě jako nějaký bobr. Milují bobři houževnatě? Myslím si, že&nbsp;ano. Jak by&nbsp;jinak stihli tolik klacků okousat? Honí mě, prchám. Nezazlívám mu&nbsp;to. „Prchej, má&nbsp;nedostižná,“ volá na&nbsp;mě&nbsp;dětinsky. Prchám, honí mě, ohlédnu se&nbsp;soucitně a&nbsp;on na&nbsp;okamžik zmizí. Spatřím-li však v&nbsp;dálce jeho předkus, vzrušeně vybíhám zpět na&nbsp;trasu, fuj, bobře, fujtajksl, bobře jeden otravný, odplivnu si&nbsp;zhnuseně a&nbsp;běžím zase dál.</span></p>
          <hr>
          <p class="chunk" data-nb-ref-number="45" data-nb-words="68" data-nb-chars="357"><span class="idea" data-nb-ref-number="44" id="idea44" data-nb-words="68" data-nb-chars="357">Je&nbsp;jeden muž a&nbsp;je to&nbsp;můj muž a&nbsp;běžíme spolu až&nbsp;na&nbsp;ten železniční most, a&nbsp;tam se&nbsp;na&nbsp;okamžik někde vprostřed setkáme a&nbsp;zastavíme, tam se&nbsp;milujeme, tam se&nbsp;nadechneme a&nbsp;jsme zase na&nbsp;chvíli spolu, tak úplně a&nbsp;spolu; jako rybář s&nbsp;rybářkou, jedno tělo, jeden dech. A&nbsp;pak se&nbsp;zase rychle rozprchneme. Já&nbsp;na&nbsp;jeden, on&nbsp;na&nbsp;druhý břeh Sprévy; my&nbsp;čtyři rukavice boxerské.</span></p>
          <hr>
          <p class="chunk" data-nb-ref-number="46" data-nb-words="12" data-nb-chars="66"><span class="idea" data-nb-ref-number="45" id="idea45" data-nb-words="12" data-nb-chars="66"><em>Aha, tak vše je&nbsp;jinak. Esterákova dcera prý nemá syna, ale dcerku.</em></span></p>
          <hr>
          <p class="chunk" data-nb-ref-number="47" data-nb-words="80" data-nb-chars="456"><span class="idea" data-nb-ref-number="46" id="idea46" data-nb-words="80" data-nb-chars="456">Miluji ho, nenávidím. Je&nbsp;to&nbsp;jeden muž. Říká si&nbsp;Macho. Tvrdí, že&nbsp;nemohu, že&nbsp;prostě nemohu psát s&nbsp;knírkem a&nbsp;v&nbsp;růžovém negližé. Miluje mě&nbsp;a&nbsp;nenávidí. Dále miluje celou svou rodinu, své auto, rodinné auto, rodinné zlato, veškerý rodinný majetek, dalo by&nbsp;se&nbsp;říci, několik příležitostných akcií, svou práci v&nbsp;odpudivém kolektivu&nbsp;– v&nbsp;němž vyniká, ženy i&nbsp;muže&nbsp;– co&nbsp;ho&nbsp;milují, pravici, samotu, tajně i&nbsp;poezii a&nbsp;levici. A&nbsp;kočičí zlato na&nbsp;svém tlustém krku s&nbsp;voletem.</span></p>
          <hr>
          <p class="chunk" data-nb-ref-number="48" data-nb-words="177" data-nb-chars="1056"><span class="idea" data-nb-ref-number="47" id="idea47" data-nb-words="177" data-nb-chars="1056">Je&nbsp;jeden chlapec, ráda bych ho&nbsp;milovala, ale on&nbsp;není. Tak se&nbsp;jím chci stát, chtěla bych ho&nbsp;milovat. Berlín–Praha EuroCity, pak rychlík do&nbsp;Veselí nad Lužnicí a&nbsp;pak už&nbsp;motoráčkem. Tam myslím na&nbsp;to, jak by&nbsp;bylo hezké narodit se&nbsp;jako chlapec. Jistě bych byla krásný chlapec, promýšlím to&nbsp;do&nbsp;všech detailů, jakou chůzi bych zvolila a&nbsp;zda bych nosila takové ty&nbsp;trochu tlusté řetězy z&nbsp;kočičího zlata (asi kdybych měla malého ptáka), nebo zda bych spíš byla evangelíkem a&nbsp;jako takový hrála v&nbsp;nějaké umírněné kapele na&nbsp;kytaru a&nbsp;lovila v&nbsp;řadách evangelické mládeže; dost možná bych byla tramvaják bez ambicí, ale ze&nbsp;všeho nejraději nějaký ten manipulativní typ, třeba mladý předseda nějaké progresivní strany. Pak je&nbsp;mi&nbsp;ale za&nbsp;Planou nad Lužnicí nečekaně prudce líto změny pohlaví, necítím se&nbsp;dobře, v&nbsp;kupé je&nbsp;dusno, potím se, a&nbsp;nakonec si&nbsp;představuji před zastávkou Počátky-Žirovnice, že&nbsp;bych ve&nbsp;svém věku už&nbsp;nebyla ani chlapcem, ale nejspíš mužem s&nbsp;lysinou a&nbsp;problémy středního věku, a&nbsp;tak to&nbsp;celé přehodnocuji a&nbsp;zavrhuji, ahoj chlapče, ahoj; někdy jindy, později.</span></p>
          <hr>
          <p class="chunk" data-nb-ref-number="49" data-nb-words="171" data-nb-chars="1019"><span class="idea" data-nb-ref-number="48" id="idea48" data-nb-words="171" data-nb-chars="1019">Je&nbsp;jeden muž a&nbsp;je to&nbsp;mladý drobný Maďar z&nbsp;Pešti. Maďar tanečník. Potkáváme se&nbsp;v&nbsp;únorových ulicích Krossener, Seume a&nbsp;někdy i&nbsp;Gärtnerstrasse, tam ale děláváme, že&nbsp;se&nbsp;nevidíme, není to&nbsp;v&nbsp;našem teritoriu. Nejčastěji se&nbsp;však potkáváme v&nbsp;chodbě našeho domu. A&nbsp;když se&nbsp;potkáváme v&nbsp;chodbě našeho domu, vždycky do&nbsp;sebe vrážíme. Ať&nbsp;se&nbsp;vyhýbáme jakkoliv, vrážíme do&nbsp;sebe. Chodba je&nbsp;úzká, vrážíme do&nbsp;sebe; nepříliš prudce, ale přece jen. A&nbsp;je to&nbsp;i&nbsp;divné. Všelijak zaklesnuti, atavisticky, ruka do&nbsp;oka, loket do&nbsp;ušního bubínku, rty o&nbsp;koleno. Habsbursko-monarchisticky se&nbsp;o&nbsp;sebe opíráme; pak se&nbsp;vzájemně omlouváme, vysvětlujeme, obhajujeme. Chystám se&nbsp;ho&nbsp;pokaždé zeptat, jak je&nbsp;možné, jak je&nbsp;to&nbsp;proboha možné, takto do&nbsp;sebe strkat. Vždyť on&nbsp;je&nbsp;tanečník, a&nbsp;ne žádné nemehlo; a&nbsp;ani já&nbsp;nejsem snad ještě tolik vratká. Ale kdykoliv se&nbsp;nadechnu, vysloví on: „Muss ich leider schon, mein Geliebter wartet auf mich!“ „Ano,“ odpovím. Podaří se&nbsp;nám zachovat korektní sousedské vztahy. Chodba se&nbsp;vrátí do&nbsp;původní dimenze. A&nbsp;je to&nbsp;tak i&nbsp;dobře.</span></p>
          <hr>
          <p class="chunk" data-nb-ref-number="50" data-nb-words="400" data-nb-chars="2337"><span class="idea" data-nb-ref-number="49" id="idea49" data-nb-words="400" data-nb-chars="2337">Je&nbsp;jeden muž v&nbsp;kostymérně berlínského divadla. Je&nbsp;to&nbsp;Ital. Je&nbsp;to&nbsp;žena. Žena, co&nbsp;mě&nbsp;miluje, a&nbsp;možná mě&nbsp;nemiluje, ale dívá se&nbsp;na&nbsp;mě&nbsp;po&nbsp;premiéře opery Carmen jako muž, který mě&nbsp;miluje. Všimla jsem si&nbsp;jí&nbsp;už&nbsp;v&nbsp;hledišti, šmírovala mě. Jde za&nbsp;mnou ke&nbsp;stolu s&nbsp;ústřicemi, promluví basem. „Slušely by&nbsp;ti&nbsp;červené šaty.“ Popíjím víno a&nbsp;ona whisky. Kde právě vězí má&nbsp;přítelkyně, tanečnice J.? „Přeměřím si&nbsp;tě,“ říká. „Musím si&nbsp;tě&nbsp;celou změřit.“ Ano, je&nbsp;výtvarnicí, šije kostýmy, i&nbsp;do tohoto post­moderního kusu navrhovala, něco i&nbsp;šila, ano… Zavřu oči, opravdu má&nbsp;bas, hluboký italský bas římského trhového zpěváka. Je&nbsp;vulgární i&nbsp;něžný, celá je&nbsp;vulgární i&nbsp;něžná v&nbsp;té své černé tvrdé kůži. Přeměřuje mě, nejprve z&nbsp;dálky, pak se&nbsp;mě&nbsp;zlehka dotýká, krk, pas, ramena, prsa, boky, kolena… „Takto mě&nbsp;vždycky měřila maminka, když mi&nbsp;šila,“ pípnu, piju víno, sama mi&nbsp;ho&nbsp;nosí, ale děti víno nesmí pít, chce se&nbsp;mi&nbsp;protestovat. „Tak maminka,“ zazubí se&nbsp;pobaveně, „tak maminka, he!“ Ten hlas mě&nbsp;uklidňuje, ten hlas já&nbsp;odkudsi znám, z&nbsp;nějakého pradávna. Říká mi: „Teď se&nbsp;chvíli nehýbej, držím v&nbsp;ruce tři špendlíky, to&nbsp;by&nbsp;tě&nbsp;moc bolelo, a&nbsp;<em>výstřik</em>, chtěla bys taky <em>výstřik</em>?“ <em>Výstřik</em>? Lekám se, nejsem připravena na&nbsp;takovou věc. Do&nbsp;zákulisí vchází v&nbsp;tu chvíli tři ruští kozáci, operní pěvci, rovnou ke&nbsp;stolu s&nbsp;nakládaným mangem. Nerozumím slovu <em>výstřik</em>, jsem cizinkou, proč a&nbsp;v&nbsp;jaké souvislosti používá takové slovo? Chci domů, domů. Aha, <em>výstřih</em> myslela. „Otoč se,“ říká, a&nbsp;já se&nbsp;poslušně otáčím. Ještě stále si&nbsp;mě&nbsp;přeměřuje, no&nbsp;ne, teď už&nbsp;mě&nbsp;bezostyšně osahává, nonono, cožeže, tytyty!!! Kozáci se&nbsp;něčemu hlasitě zasmějí. Onono mě&nbsp;dál osahává, ohoho, ošošo, bachacha, lechtá to… „Půjdeme ke&nbsp;mně do&nbsp;ateliéru, right now,“ nařizuje mi, „ráda bych dokončila svou práci.“ Tak ona by&nbsp;ráda dokončila svou práci. Aha. Tak ona na&nbsp;práci teď myslí si… Najednou nás spatřím očima přítelkyně J., co&nbsp;postává u&nbsp;dlouhého stolu s&nbsp;kaviárem a&nbsp;mangem, jsem přítelkyní J., a&nbsp;pozoruji nás. Jsem jejím tělem, mám její oči, přeměřuji si&nbsp;nás a&nbsp;je to&nbsp;pikantní, ano velice pikantní, i&nbsp;když ano, v&nbsp;berlínském divadle je&nbsp;možné všechno, nic na&nbsp;tom není, nebuďme konzervativní maminky, nechovejme se&nbsp;jako Polky před biskupem, je&nbsp;to&nbsp;směšné, myslím si&nbsp;očima přítelkyně J., opravdu strašně směšné. Směšné to&nbsp;nebylo, jen divné, říká mi&nbsp;však přítelkyně J., když ujíždíme na&nbsp;kolech nocí do&nbsp;svých domovů.</span></p>
          <hr>
          <p class="chunk" data-nb-ref-number="51" data-nb-words="64" data-nb-chars="336"><span class="idea" data-nb-ref-number="50" id="idea50" data-nb-words="64" data-nb-chars="336"><em>Ano, byl to&nbsp;dobrý nápad, tvůj a&nbsp;Esterákův&nbsp;– Uherákův, z&nbsp;okna své kuchyně téměř mávám jeho dceři, co&nbsp;svačí v&nbsp;okně své kuchyně, tam, v&nbsp;prvním patře. Za&nbsp;to&nbsp;tě&nbsp;nikdy nepřestanu m… Až&nbsp;bude textů šedesát šest, protože to&nbsp;je&nbsp;takové milé a&nbsp;jen trochu ďábelské číslo, budu hotova. Ale co&nbsp;když úkol nesplním? Kde brát stále nové a&nbsp;nové muž. kusy?</em></span></p>
          <hr>
          <p class="chunk" data-nb-ref-number="52" data-nb-words="37" data-nb-chars="203"><span class="idea" data-nb-ref-number="51" id="idea51" data-nb-words="37" data-nb-chars="203">Je&nbsp;jeden muž. Je&nbsp;ošklivý jako noc… Tak víte co, já&nbsp;o&nbsp;něm psát nebudu. Přistihuji se&nbsp;vždy při jakési estetofobii… Ne, nebudu, nezlobte se. Je&nbsp;hodný a&nbsp;díky své fyziognomii bohužel i&nbsp;zákeřný, nechme ho&nbsp;být.</span></p>
          <hr>
          <p class="chunk" data-nb-ref-number="53" data-nb-words="16" data-nb-chars="76"><span class="idea" data-nb-ref-number="52" id="idea52" data-nb-words="16" data-nb-chars="76">Je&nbsp;jiný muž. Jeden to&nbsp;muž na&nbsp;úřadě práce. Tak dobře, o&nbsp;něm psát taky nebudu.</span></p>
          <hr>
          <p class="chunk" data-nb-ref-number="54" data-nb-words="71" data-nb-chars="469"><span class="idea" data-nb-ref-number="53" id="idea53" data-nb-words="71" data-nb-chars="469">Je&nbsp;jeden muž. Není mi&nbsp;lhostejný, když kráčím po&nbsp;jednom berlínském mostě, nejsem mu&nbsp;lhostejná, když kráčí lázeňskou promenádou v&nbsp;rakousko-uherské monarchii. Když spojeni jsme týmobajlem, boule nad hlavami a&nbsp;v&nbsp;nich komiksové věty. Naše řeči jsou transcendentální, tragistátní, mezisvětové, míjíme chodce na&nbsp;mostech i&nbsp;promenádách, s&nbsp;úsměvem je&nbsp;zdravíme, s&nbsp;úsměvem je&nbsp;míjíme, s&nbsp;úsměvem si&nbsp;jdeme každý sám, z&nbsp;cesty si&nbsp;jdeme, dvě bubliny s&nbsp;týmobajlem, v&nbsp;milostiplném osamění.</span></p>
          <hr>
          <p class="chunk" data-nb-ref-number="55" data-nb-words="197" data-nb-chars="1164"><span class="idea" data-nb-ref-number="54" id="idea54" data-nb-words="197" data-nb-chars="1164">Je&nbsp;jeden muž, říká mi&nbsp;po&nbsp;ránu v&nbsp;kuchyni, že&nbsp;mám po&nbsp;sobě okamžitě umýt umývadlo, do&nbsp;kterého jsem flusla… „Jinak co?“ ptám se&nbsp;a&nbsp;bradu vystrčím bojovně dopředu, „jinak mě&nbsp;už&nbsp;nemiluješ?“ Říká mi: „Já tě&nbsp;miluju a&nbsp;klidně na&nbsp;tebe skočím, ale musíš teď hned umýt to&nbsp;zasraný umývadlo!“ Tak dobře, ale je&nbsp;to&nbsp;naposledy, vždyť láska, to&nbsp;je&nbsp;přece něco vyššího než takové bohapusté sexistické vydírání sprostou domácností, láska, přemítám tiše nad umývadlem s&nbsp;houbičkou v&nbsp;ruce, láska <em>má zármutek, když se&nbsp;dělá něco špatného (když se&nbsp;třeba musí umývadlo umýt, aby se&nbsp;mohlo milovat), ale raduje se, když lidé žijí podle pravdy (Tohle je&nbsp;tíživé, ale co&nbsp;je&nbsp;to&nbsp;vlastně? Je&nbsp;pravdou tato kniha? Vždyť pravda je&nbsp;prázdnou formou, jen uniformou.). Láska všechno omlouvá, všemu věří, nikdy nad ničím nezoufá, všecko vydrží (tohle je&nbsp;radost číst)</em>. Jdu svou Korintského biblickou znalost věci předat muži. Musí se&nbsp;přece zkultivovat, musí to&nbsp;procítit, tak jako já. Vracím se&nbsp;s&nbsp;houbičkou v&nbsp;ruce, nadechuji se… „Umylas?“ „Umyla.“ „Tak dobře. A&nbsp;teď vysmahni, práce volá.“ Sáhnu mu&nbsp;letmo na&nbsp;ptáka. „Zažaluju tě&nbsp;a&nbsp;budeš bručet,“ řekne generál. Umývadlo se&nbsp;však leskne čistotou. A&nbsp;on je&nbsp;myslím rád.</span></p>
          <hr>
          <p class="chunk" data-nb-ref-number="56" data-nb-words="351" data-nb-chars="2061"><span class="idea" data-nb-ref-number="55" id="idea55" data-nb-words="351" data-nb-chars="2061">Je&nbsp;jeden muž. Jsme si&nbsp;lhostejni. Možná si&nbsp;nejsme tak docela lhostejni, možná jsme si&nbsp;dokonce trochu nakloněni, i&nbsp;když si&nbsp;nerozumíme, vůbec si&nbsp;nerozumíme, slovy se&nbsp;míjíme. Jsme si&nbsp;nakloněni, protože stojíme na&nbsp;šikmé plošině, stejně jako je&nbsp;tento předměstský hotel postaven na&nbsp;šikmé plošině, a&nbsp;jen co&nbsp;vypijeme trochu alkoholu, je&nbsp;hotel nakloněn dokonce i&nbsp;nám, letní doba je&nbsp;nám nakloněna, přepracovanost, únava našich mozků, vedro hotelu a&nbsp;pot; vše se&nbsp;to&nbsp;kolem i&nbsp;v&nbsp;nás kymácí mírnými seismografickými otřesy a&nbsp;háže nás to&nbsp;těsně k&nbsp;sobě, vzbuzuje vzájemnou náklonnost, důvěru a&nbsp;úctu vedoucí ovšem jen k&nbsp;prachobyčejné představě společného sexu. Jdeme noční ulicí. I&nbsp;ta je&nbsp;nám nakloněná, ta&nbsp;ulice, ve&nbsp;které se&nbsp;za&nbsp;chvíli otevře uzenářství pro dělňase, jdeme do&nbsp;ošklivého nonstopu, ještě s&nbsp;jedním mužem, i&nbsp;k&nbsp;tomu se&nbsp;nakláním, je&nbsp;to&nbsp;ovšem solidní člověk, stabilní, nakláním se&nbsp;mezi oběma muži, nalevo a&nbsp;napravo, chci jít však rovně vpřed, vždyť je&nbsp;oba sotva znám… V&nbsp;nonstopu zpíváme s&nbsp;karaoke, raději bych Mládka, ale dobře, ať&nbsp;je&nbsp;po&nbsp;jejich. Pak ale ti&nbsp;dva objeví v&nbsp;rohu nonstopu obrazovku s&nbsp;laciným porno-videem, hlasy jim přeskakují, kroutí se, jako by&nbsp;se&nbsp;potřebovali vyprázdnit. A&nbsp;já jsem v&nbsp;tu chvíli co? Barmanova cigareta za&nbsp;uchem? Také občas něco zvolám, ale nejsem to&nbsp;já, kdo volá, jsou to&nbsp;má&nbsp;ústa, do&nbsp;kterých ta&nbsp;jejich vstoupila. Říkám jim: „Jsem jedním z&nbsp;vás. Jste rádi?“ A&nbsp;je mi&nbsp;přitom tolik cizí to&nbsp;jejich radostné šmírování cizí bídy, kohouti pitomí, blbečkové. Skutálíme se&nbsp;z&nbsp;nonstopu na&nbsp;ulici. Teď už&nbsp;i&nbsp;auta jezdí zšikma. Ten solidnější jde spát, ten druhý, co&nbsp;je&nbsp;mi&nbsp;už&nbsp;zase zcela lhostejný, se&nbsp;však naklání stále více mým směrem, prudce a&nbsp;nečekaně se&nbsp;naklání, před námi ranní fontána unaveného městečka. Stiskne mi&nbsp;razantně pravou půlku zadnice opřené o&nbsp;kovové zábradlí. Drží na&nbsp;ni&nbsp;tu&nbsp;svou z&nbsp;nonstopu upocenou dlaň a&nbsp;vede řeči. Tak třeba: „Je v&nbsp;tom laku zábradlí skutečně jed?“ zeptá se&nbsp;nelogicky. Auta jezdí za&nbsp;ranního mžení čím dál pomaleji, vše je&nbsp;v&nbsp;akvarijním, mlžném pohybu. Jsme si&nbsp;stále nakloněni, snad i&nbsp;prudce nakloněni. A&nbsp;tolik, tolik lhostejni.</span></p>
          <hr>
          <p class="chunk" data-nb-ref-number="57" data-nb-words="132" data-nb-chars="745"><span class="idea" data-nb-ref-number="56" id="idea56" data-nb-words="132" data-nb-chars="745">Je&nbsp;jeden muž na&nbsp;úřadě práce. A&nbsp;je to&nbsp;dobře, že&nbsp;tam je. Pracuje tam. Ostatně nic jiného ho&nbsp;nemusí tížit. Tak už&nbsp;je&nbsp;to&nbsp;zařízeno pro ty, co&nbsp;pracují ve&nbsp;státní správě. Nemusí ho&nbsp;například tížit, že&nbsp;nepracuje na&nbsp;úřadě. Nerada bych mu&nbsp;křivdila, ale je&nbsp;strašný. Nutí mého muže vyplňovat lejstra, kterým nerozumí, nutí nás oba pracovat na&nbsp;těch lejstrech, v&nbsp;cizině, nutí nás být skleslými tam, kde nejsme doma. Sám přitom vypadá jako někdo, kdo v&nbsp;životě skleslost nezažil, kdo v&nbsp;životě byl jen doma, neboť úřad je&nbsp;mu&nbsp;domovem. Chtěla bych žít na&nbsp;venkově a&nbsp;mít dvanáct dětí, říkám svému muži, když opouštíme úřad a&nbsp;pomalou berlínskou procházkou kráčíme podél kanálu řeky, ruku v&nbsp;ruce. Muž se&nbsp;měkce usmívá: „A&nbsp;podívej, není támhle pod mostem dokonce i&nbsp;bobr?“</span></p>
          <hr>
          <p class="chunk" data-nb-ref-number="58" data-nb-words="170" data-nb-chars="1025"><span class="idea" data-nb-ref-number="57" id="idea57" data-nb-words="170" data-nb-chars="1025">Je&nbsp;jeden muž. Všechno dělá halabala. Halabala se&nbsp;oblíká, halabala žere lžičkou, nestravuje se&nbsp;zdravě, ale halabala, samé sladkosti, v&nbsp;jeho věku, halabala to&nbsp;jídlo vybryndá na&nbsp;světlé plátěné košile a&nbsp;fleky si&nbsp;neumývá, směšný je&nbsp;k&nbsp;pláči, špinavé nehty, halabala vyslovuje, takže je&nbsp;mu&nbsp;občas sotva rozumět, kozu dojí halabala, slepice si&nbsp;nechá ukradnout, protože plot, který postaví drůbeži, stojí jen tak, halabala. Všechno miluje napůl, svou rodinu, ženu a&nbsp;děti; i&nbsp;sebe miluje napůl, své pravé dny a&nbsp;noci schovává pečlivě pod dekou halabala zmuchlanou, jako by&nbsp;si&nbsp;myslel, jako by&nbsp;věřil, jako by&nbsp;doufal, že&nbsp;tohle je&nbsp;jen zkouška a&nbsp;po ní&nbsp;přijde ještě jiný, opravdový, zodpovědně vedený, v&nbsp;bdělosti prožívaný život. Miluji ho&nbsp;a&nbsp;nenávidím, nechci se&nbsp;v&nbsp;jeho roztrhaných plátěných košilích nikdy spatřit, přivírám prudce oči proti jeho plátěným košilím a&nbsp;vídám pak v&nbsp;dírách plátěných košil kusy sebe samé, ale jen tak, halabala roztrhané, kusy svého těla doufajícího, že&nbsp;já&nbsp;ne, že&nbsp;já&nbsp;ne, že&nbsp;mě&nbsp;se&nbsp;to&nbsp;netýká, i&nbsp;když jsem sestrou jeho.</span></p>
          <hr>
          <p class="chunk" data-nb-ref-number="59" data-nb-words="372" data-nb-chars="2174"><span class="idea" data-nb-ref-number="58" id="idea58" data-nb-words="372" data-nb-chars="2174">Je&nbsp;jeden muž. Je&nbsp;to&nbsp;Ježíš a&nbsp;není to&nbsp;Ježíš; je&nbsp;to&nbsp;herec divadelní scény, který se&nbsp;za&nbsp;Ježíše vydává. Hraje Ježíše o&nbsp;Velkém pátku ve&nbsp;městě B., když sněží. Má&nbsp;pružné tělo asketického atleta a&nbsp;nepříliš dobrý herecký projev. Na&nbsp;zápěstí levé ruky slabou tetuáž, roucho z&nbsp;bílého prostěradla, pod ním trenýrky, sympatická prostota, zřejmě OP&nbsp;Prostějov. V&nbsp;pondělí se&nbsp;pravděpodobně vydá na&nbsp;mrskut a&nbsp;zmrská herečku, co&nbsp;hraje v&nbsp;pašijích Máří Magdalenu a&nbsp;nejspíš i&nbsp;Marii pleskne za&nbsp;vajíčko. Slova monologu občas splete, podle krátkého přízvuku a&nbsp;prudkých gest pochází ze&nbsp;severní Moravy. Hraje, jako by&nbsp;spal, napadá mě, jako by&nbsp;byl ještě někým jiným než hercem a&nbsp;Ježíšem. Ale možná, že&nbsp;přesně takovým by&nbsp;současný Ježíš byl: trochu fejkem, trochu hipstrem, trochu barmanem s&nbsp;hereckými sklony. Přesto se&nbsp;cítím po&nbsp;pěti minutách podvedeně. A&nbsp;když se&nbsp;mě&nbsp;herec zeptá: „Copak nevěříš, že&nbsp;jsem skutečný Ježíš?“, odpovím, že&nbsp;je&nbsp;hercem, který se&nbsp;za&nbsp;Ježíše vydává. „Nevěříš v&nbsp;Ježíše,“ interpretuje vulgárně a&nbsp;já se&nbsp;konečné z&nbsp;první řady přestávám soustředit na&nbsp;fyzickou blízkost jeho trenýrek; má&nbsp;už&nbsp;teď trochu mrzutý výraz ve&nbsp;své chlapecky krásné tváři. Tento dialog nemá cenu, pomyslíme si&nbsp;vzápětí oba a&nbsp;odvracíme se&nbsp;od&nbsp;sebe na&nbsp;zbylých sedmdesát minut. Jiným divákům omývá nohy, jiné divačky oslovuje a&nbsp;raduje se&nbsp;z&nbsp;jejich studu. I&nbsp;já jsem plná rozpaků, tohle jsem přece nechtěla, takový konflikt, nechtěla jsem ti&nbsp;ublížit, herče. Slibuji si, že&nbsp;až&nbsp;se&nbsp;mě&nbsp;znovu zeptá, budu taktně mlčet. Ale on&nbsp;se&nbsp;mě&nbsp;nezeptá, už&nbsp;na&nbsp;mě&nbsp;do&nbsp;konce pašijí nepromluví. Při Poslední večeři o&nbsp;mě okem nezavadí, je&nbsp;to&nbsp;tedy nejen herec, co&nbsp;se&nbsp;vydává za&nbsp;Ježíše, ale i&nbsp;Ježíš, kterému je&nbsp;minimálně jedna lidská bytost v&nbsp;hledišti dokonale lhostejná. A&nbsp;k&nbsp;tomu je&nbsp;to&nbsp;Ježíš trestající a&nbsp;mě smutně napadá, že&nbsp;vidí-li toto ten skutečný Ježíš, pak musí stát při mně, a&nbsp;křičí-li tento Ježíš na&nbsp;konci avantgardních pašijí jako nějaká hystrionská kuběna: „Pane, proč jsi mě&nbsp;opustil,“ mohu si&nbsp;dovolit zvolat tu&nbsp;repliku v&nbsp;duchu s&nbsp;ním. A&nbsp;pocítím najednou v&nbsp;závrati, že&nbsp;s&nbsp;ním v&nbsp;ten okamžik konečné splývám. S&nbsp;jeho zoufalstvím, čert vem že&nbsp;hraným, bůh ví&nbsp;zda hraným, se&nbsp;zoufalstvím z&nbsp;divadla. V&nbsp;ten Velký pátek, který byl kdysi skutečně velikým.</span></p>
          <hr>
          <p class="chunk" data-nb-ref-number="60" data-nb-words="80" data-nb-chars="513"><span class="idea" data-nb-ref-number="59" id="idea59" data-nb-words="80" data-nb-chars="513">Je&nbsp;jeden jazyk. Miluji ho. Je&nbsp;to&nbsp;slovenština. Kdykoliv prožívám hluboké emocionální vytržení, přecházím nevědomky do&nbsp;tohoto jazyka, který ve&nbsp;skutečnosti neovládám, a&nbsp;proto ho&nbsp;tolik przním. A&nbsp;čím víc ho&nbsp;przním, tím jsem citovější, řeklo by&nbsp;se&nbsp;i&nbsp;hysteričtější, a&nbsp;proto ho&nbsp;nesmím používat často, ten milovaný jazyk, zakazuju si&nbsp;ho&nbsp;používat. Nesmím se&nbsp;zkrátka dostávat do&nbsp;velkých citových vypětí a&nbsp;obtíží, myslím si, musím se&nbsp;jim i&nbsp;nadále obezřetně vyhýbat, takovýmto směšným&nbsp;– směšným situacím klidný život prznícím.</span></p>
          <hr>
          <p class="chunk" data-nb-ref-number="61" data-nb-words="146" data-nb-chars="851"><span class="idea" data-nb-ref-number="60" id="idea60" data-nb-words="146" data-nb-chars="851">Je&nbsp;jeden muž a&nbsp;je i&nbsp;velmi dávný, a&nbsp;také velmi slovenský. Miluje mě, nenávidím ho, miluje mě&nbsp;příliš. Musím ho&nbsp;opustit, miluje totiž už&nbsp;celou mou rodinu: matku, otce, bratra a&nbsp;prarodiče, už&nbsp;i&nbsp;mí příbuzní milují jeho, a&nbsp;já pořád ne&nbsp;a&nbsp;ne, nemám ho&nbsp;ráda, kokotka. Čekám, že&nbsp;mi&nbsp;vytne políček, když mu&nbsp;to&nbsp;říkám, když ho&nbsp;opouštím, toho hodného hocha z&nbsp;hlavního města. Ale on&nbsp;pláče, on&nbsp;pláče <em>slovensky</em>; od&nbsp;té&nbsp;doby nedokážu slyšet slovenský mužský pláč. Utíkám z&nbsp;toho velkého bytu a&nbsp;prchám do&nbsp;ještě většího katolického kostela, neboť jsem na&nbsp;Slovensku. A&nbsp;tam, v&nbsp;katolickém kostele hlavního uplakaného města, ke&nbsp;mně přistupuje muž s&nbsp;podlitýma očima, cikán východňár. „Prečo plačeš, dievča, to&nbsp;kvoli Mečiarovi?“ Když se&nbsp;tomu oba od&nbsp;srdce zasmějeme, rozeznějí se&nbsp;varhany; Bachova sedmá suita. A&nbsp;zeptá se&nbsp;mě&nbsp;východňár, jestli nemám v&nbsp;kapse kalhot nějaké ty&nbsp;drobáky.</span></p>
          <hr>
          <p class="chunk" data-nb-ref-number="62" data-nb-words="219" data-nb-chars="1255"><span class="idea" data-nb-ref-number="61" id="idea61" data-nb-words="219" data-nb-chars="1255">Je&nbsp;jeden muž, a&nbsp;je to&nbsp;ten můj starý trulo. Em. ho, em. mě. V&nbsp;technu to&nbsp;zní takto: emhoemněemhoemněemhoemně… Ležíme, odpočíváme. Přeji si, aby mně konečně po&nbsp;letech soužití splnil mé&nbsp;přání. Říkám mu: „Uchop mě, prosím, za&nbsp;pravou nohu, za&nbsp;pravou, kolikrát jsem říkala, že&nbsp;za&nbsp;pravou, mám ti&nbsp;to&nbsp;nakreslit? A&nbsp;jeď prosím. Táhni mě&nbsp;po&nbsp;zemi, smýkej mnou po&nbsp;zemi, ale jemně, ať&nbsp;to&nbsp;nebolí.“ Souhlasí. Je&nbsp;hodný. Chápe se&nbsp;mé&nbsp;nohy. Splete si&nbsp;to&nbsp;však. Drží mě&nbsp;omylem za&nbsp;nárt levé nohy, chtěla jsem pravou, no&nbsp;dobrá, nebudu to&nbsp;komplikovat. Tak jeď, jeď už, táhni mě. Jedeme, kloužu po&nbsp;parketách ložnice jako ruské sáně, jsem bezvládná a&nbsp;šťastná, ale ta&nbsp;noha že&nbsp;je&nbsp;jiná, musím na&nbsp;to&nbsp;pořád myslet. Ve&nbsp;dveřích ložnice se&nbsp;mé&nbsp;tělo navíc vzpříčí. Zarazí se&nbsp;o&nbsp;schodek zápraží. „Neprojedeme, hrbol,“ hlásí muž s&nbsp;úlevou. „Vystupovat&nbsp;– konečná,“ zvolá občerstven tou nehodou. Ach, co&nbsp;si&nbsp;teď počít? Teď mě&nbsp;ten můj trulo lehce nakopne, a&nbsp;začne se&nbsp;smát, jako chlapčuljatko a&nbsp;taky jako pičus, zvesela dětsky se&nbsp;směje, bezstarostně, jako by&nbsp;byl po&nbsp;šichtě, jako by&nbsp;dofáral. Co&nbsp;teď, zvolám naposledy a&nbsp;zpanikařím, vždyť vše je&nbsp;ztraceno, koncept vášně zničen. Sbíráme svršky. Zkusím stojku o&nbsp;stěnu, zažongluji s&nbsp;pomeranči, ať&nbsp;ještě zůstane trocha svátku. Umýt se, obléct. Po&nbsp;svých si&nbsp;jít.</span></p>
          <hr>
          <p class="chunk" data-nb-ref-number="63" data-nb-words="69" data-nb-chars="383"><span class="idea" data-nb-ref-number="62" id="idea62" data-nb-words="69" data-nb-chars="383">Je&nbsp;jeden muž. Miluji jeho pošahané dopisy, čím je&nbsp;jeho dopis pošahanější, tím je&nbsp;mi&nbsp;ten muž milejší. A&nbsp;je to&nbsp;proto, že&nbsp;jsou ty&nbsp;texty pošahané tolik. Když mu&nbsp;to&nbsp;však říkám, tomu muži, kroutí nevěřícně hlavou, to&nbsp;nečekal, podraz takový, je&nbsp;mnou hluboce zklamaný a&nbsp;pak už&nbsp;i&nbsp;zlý, říká mi, že&nbsp;nemůže, že&nbsp;prostě nemůže dál milovat tak zvrhlou, úchylnou ženu, co&nbsp;miluje jen pošahanost jeho.</span></p>
          <hr>
          <p class="chunk" data-nb-ref-number="64" data-nb-words="92" data-nb-chars="527"><span class="idea" data-nb-ref-number="63" id="idea63" data-nb-words="92" data-nb-chars="527">Je&nbsp;jeden muž. Miluji ho. Je&nbsp;to&nbsp;katolík, je&nbsp;to&nbsp;katolický kněz, má&nbsp;zvláštní zvířecí (hovězí) příjmení, a&nbsp;kdykoliv mi&nbsp;dovolí položit otázku, zeptám se&nbsp;ho&nbsp;na&nbsp;Boha a&nbsp;prudce zrudnu jako krocan. To&nbsp;kvůli němu chci ve&nbsp;čtrnácti letech hrát na&nbsp;varhany na&nbsp;kůru kostela, to&nbsp;kvůli němu žárlím na&nbsp;mladou jeptišku z&nbsp;naší modlitební skupinky, neboť zůstávám pannou a&nbsp;ani ne&nbsp;nevěstou Ježíšovou. Drží mě&nbsp;to&nbsp;od&nbsp;Vánoc až&nbsp;do&nbsp;Velikonoc, ta&nbsp;tragická láska k&nbsp;bližnímu. Pak při velikonoční mši omdlím, a&nbsp;později změním stav, postoj a&nbsp;dokonce i&nbsp;konfesi.</span></p>
          <hr>
          <p class="chunk" data-nb-ref-number="65" data-nb-words="96" data-nb-chars="550"><span class="idea" data-nb-ref-number="64" id="idea64" data-nb-words="96" data-nb-chars="550">Je&nbsp;jeden muž, chodí do&nbsp;jedné berlínské školky a&nbsp;je to&nbsp;tedy malý muž, chlapeček M. Donedávna jsem si&nbsp;myslela, že&nbsp;ke&nbsp;mně cítí jistou náklonnost. Zrzavé vlásky, pihy, drobné tělíčko, tatínek Rus, maminka Ruska. A&nbsp;teď něco nového o&nbsp;chlapečkovi M. Vyzvedávám svou dcerku ze&nbsp;školky, podívá se&nbsp;na&nbsp;mě, ten malý chlapeček M., podívá, ukáže na&nbsp;mě&nbsp;prstem. Usměju se&nbsp;na&nbsp;něj a&nbsp;on fistulkou zapiští: „Ich hasse diese Frau, ich hasse dich, ich hasse dich, jojoooooj.“ Směje se, skáče na&nbsp;trampolíně a&nbsp;volá stále dokola tu&nbsp;dokonalou, strašlivou a&nbsp;jistě i&nbsp;silnou větu.</span></p>
          <hr>
          <p class="chunk" data-nb-ref-number="66" data-nb-words="218" data-nb-chars="1172"><span class="idea" data-nb-ref-number="65" id="idea65" data-nb-words="218" data-nb-chars="1172">Je&nbsp;jeden muž. A&nbsp;je to&nbsp;trochu divný muž. Vodívá svou dcerku do&nbsp;berlínské školky a&nbsp;mluví a&nbsp;mluví. Miluji jeho řeč, zvlášť když jí&nbsp;přestávám rozumět. Ptá se&nbsp;mě, jestli umím slovensky a&nbsp;rozumím ukrajinsky, diví se, že&nbsp;Husák (jak v&nbsp;něm jen uvízlo slovo takové?) je&nbsp;už&nbsp;po&nbsp;smrti, chlubí se&nbsp;řidičákem na&nbsp;jachtu, v&nbsp;očích mu&nbsp;rotují divoká kola úzkosti. Mluví a&nbsp;ostatní rodiče prchají, ale mně se&nbsp;líbí, já&nbsp;držím, stojím, poslouchám. I&nbsp;když je&nbsp;v&nbsp;šatně horko, máme na&nbsp;sobě šály a&nbsp;kabáty. Posadila bych ho&nbsp;na&nbsp;houpacího koně, ale kde koníka v&nbsp;šatně vzít? Prská skrze díru mezi předními zuby, že&nbsp;masový vrah Adam Lanza z&nbsp;New Yorku byl agentem CIA. Klepla bych tě&nbsp;po&nbsp;týdnu paličkou na&nbsp;maso, říkám si. Pak je&nbsp;mi&nbsp;ho&nbsp;zase líto. Podávám mu&nbsp;ze&nbsp;země rukavici a&nbsp;chlácholím: „Proč myslíš, že&nbsp;je&nbsp;Angela Merkelová lesba? Proč je&nbsp;ti&nbsp;líto, že&nbsp;je&nbsp;Spréva zamrzlá, když zamrzlá není? Já&nbsp;vím. Člověk nemá chvilku klidu, já&nbsp;vím, já&nbsp;vím, je&nbsp;to&nbsp;i&nbsp;na hovno, občas, ten náš život; tak zítra, zase zítra tady?“ A&nbsp;on se&nbsp;usmívá, bere si&nbsp;ode mě&nbsp;konečně tu&nbsp;rukavici a&nbsp;prudkými pohyby vychází z&nbsp;šatny ven. „Tak zítra, tolik se&nbsp;těším!“ zakřičí emfaticky z&nbsp;chodby. „Ano,“ říkám, „tak zítra, zítra zase v&nbsp;šatně školky.“</span></p>
          <hr>
          <p class="chunk" data-nb-ref-number="67" data-nb-words="254" data-nb-chars="1559"><span class="idea" data-nb-ref-number="66" id="idea66" data-nb-words="254" data-nb-chars="1559">Je&nbsp;jeden muž. M-ho a&nbsp;nen-ho. Krmí naši tříletou dcerku gulášem jako husu, říkám mu. „Krmíš ji&nbsp;jako husu, vždyť to&nbsp;všechno vyblinká…“ „Mlč, ty&nbsp;si&nbsp;zase s&nbsp;ničím nešpiníš ruce, že?!“ útočí… „S&nbsp;ničím?“ rozčí­­lím se… „S&nbsp;ničím?“ Dívám se&nbsp;mu&nbsp;ukřivděně na&nbsp;to&nbsp;místo, kde pod oblečením schovává tu&nbsp;věc, takže jde o&nbsp;místo spíš abstraktní, o&nbsp;utajené místo, na&nbsp;něž já&nbsp;upřeně hledím, spíše o&nbsp;lokalitu toho místa jde, o&nbsp;lokalitu našeho občasného zájmu, našeho společného snažení, našeho zájmového kroužku, důvodu nebešťanské radosti, důvodu existence našich dětí, občasného citového vydírání, rozkoše, výčitek, vyslyšených modliteb, uspokojení, zmaru, pocitu smělosti, směšnosti, později i&nbsp;chorob různých, například prostaty. Ráda bych se&nbsp;mu&nbsp;podívala i&nbsp;do očí. Ale jeho oči bývají často tak ironické. Buď cikán, chce se&nbsp;mi&nbsp;zvolat, ne, buď zženštilým machistickým indiánem, plakej mi&nbsp;na&nbsp;ramenou, potetuj se, ožer se, vboř se&nbsp;do&nbsp;mě, nabourej, směj se&nbsp;a&nbsp;plakej současně. „To je&nbsp;něco jiného,“ poučuje mě&nbsp;zas jemně. „To je&nbsp;služba vlasti. Vždyť i&nbsp;já tvé vlasti sloužívám,“ povytáhne obočí, sleduje mě, upřeně hledí, a&nbsp;zatváří se&nbsp;zase tak klidně, spokojeně, jemně; vojáček, cikánek najednou, drze si&nbsp;mě&nbsp;přeměřuje, spokojen sám se&nbsp;sebou, usmívá se. I&nbsp;děti se&nbsp;dnes usmívají. Dnes tedy žádný boj. Dnes ne. Je&nbsp;sobota, nejsme nejmladší. Klid. Tak jak to&nbsp;máme rádi, hluboký, trochu už&nbsp;znuděný klid… Celý život ať&nbsp;je&nbsp;takovým, dlouhým, klidným až&nbsp;nudným, veselým jen zlehýnka, žádné výboje, žádné mánie, žádné extrémy a&nbsp;jen maličko smutným ať&nbsp;je, ten život náš měšťácký a&nbsp;trochu venkovský.</span></p>
          <hr>
          <p class="chunk" data-nb-ref-number="68" data-nb-words="15" data-nb-chars="71"><span class="idea" data-nb-ref-number="67" id="idea67" data-nb-words="15" data-nb-chars="71">Je&nbsp;jeden muž, a&nbsp;když to&nbsp;jinak nejde, pak já&nbsp;ho&nbsp;i&nbsp;<em>milho</em> těžkou <em>lásvistí</em>.</span></p>
          <hr>
          <p class="chunk" data-nb-ref-number="69" data-nb-words="168" data-nb-chars="976"><span class="idea" data-nb-ref-number="68" id="idea68" data-nb-words="168" data-nb-chars="976">Je&nbsp;jeden muž, invalida na&nbsp;opuštěné křižovatce v&nbsp;temných uličkách nočního Alt Moabitu. Vracím se&nbsp;od&nbsp;maďarské fyzičky, co&nbsp;je&nbsp;i&nbsp;šamankou. Otevřela mi&nbsp;právě nečekaně čakry, čakry mi&nbsp;do&nbsp;těla zpátky vběhly, v&nbsp;žilách mi&nbsp;proudí čakry ztracené. Všechno je&nbsp;legrační, nepravděpodobné, ta&nbsp;noc, ten děj, bloudím, třeští mi&nbsp;ze&nbsp;všeho hlava. A&nbsp;pak spatřím jednoho muže. Sedí na&nbsp;invalidním vozíku. Neublíží mi, pomyslím si&nbsp;rozumně a&nbsp;ptám se&nbsp;ho&nbsp;na&nbsp;cestu. Říká, že&nbsp;ví, kudy ven z&nbsp;bludiště temných koutů; samozřejmě že&nbsp;ví, kudy na&nbsp;nádraží, ale ať&nbsp;ho&nbsp;tam koukám dotlačit. Tak tlačím berlínskou nocí invalidu, úplně ožralého. Mluví o&nbsp;uříznutých nohou, kuřecích křidýlkách z&nbsp;Rewe, o&nbsp;idiotech ve&nbsp;městě B. a&nbsp;o&nbsp;tom, jak je&nbsp;veškerá řeč na&nbsp;hovno, stále se&nbsp;všemu směje, lidový mudrc. Pak se&nbsp;u&nbsp;nádraží rozloučíme a&nbsp;pohlédneme si&nbsp;poprvé do&nbsp;očí. Křičí na&nbsp;mě&nbsp;přes velkou rušnou cestu, jakže se&nbsp;to&nbsp;jmenuju. „Ďůra, jo, ďůra?“ Dostane další záchvat smíchu. Je&nbsp;jeden muž a&nbsp;je právě šťastný, protože Bohem milován.</span></p>
          <hr>
          <p class="chunk" data-nb-ref-number="70" data-nb-words="184" data-nb-chars="1105"><span class="idea" data-nb-ref-number="69" id="idea69" data-nb-words="184" data-nb-chars="1105">Je&nbsp;jeden muž. Miluje mě&nbsp;vlažně, miluji ho&nbsp;vláčně. Nic nového. Vše je&nbsp;s&nbsp;ním odjakživa takové komplikované, mlžné, sotva uchopitelné, jako ten dnešní sen. Ležíme vedle sebe nazí, přikrytí duchnou s&nbsp;kytičkami. Spí. Já&nbsp;si&nbsp;ale vybavím, co&nbsp;mi&nbsp;kdysi v&nbsp;B.&nbsp;říkaly holky. Smrdí mu&nbsp;nohy, páchnou mu&nbsp;strašně nohy. Neslyšně proto zvedám peřinu a&nbsp;sunu svůj nos k&nbsp;jeho chodidlům, čichám k&nbsp;nim zdálky, pak se&nbsp;osmělím, až&nbsp;se&nbsp;můj nos lehce dotkne jeho paty, levé a&nbsp;pak i&nbsp;pravé. Svůj nos tiše vnořím do&nbsp;jeho prstů. Tři prsty pokryté tvrdými černými chlupy. I&nbsp;nehty tvrdé, asi týden nestříhané, za&nbsp;nehtem levého palce špína, pedikúru nezná. Tam, kde je&nbsp;kůže na&nbsp;patě seschlá, tam ji&nbsp;svým jazykem opatrně zvlhčím, jazykem postupně otírám celé jeho chodidlo, velikost nohy odhadem 43. Tak to&nbsp;se&nbsp;ještě krátce podívám na&nbsp;jeho spící úd. Opravdu nic necítím! Vůbec nic. Žádný puch. Jen teploučko spících chodidel a&nbsp;lehké cukání nervů. Posílám holkám sms a&nbsp;dál zůstávám pohroužena do&nbsp;rituálního obřadu. Štěstí nepotřebuje víc. Žádné vykřičníky, žádné otazníky, žádnou složitou větnou syntax. Snad jen tuhle malou, bezvýznamnou tečku.</span></p>
          <hr>
          <p class="chunk" data-nb-ref-number="71" data-nb-words="173" data-nb-chars="1030"><span class="idea" data-nb-ref-number="70" id="idea70" data-nb-words="173" data-nb-chars="1030"><em>Dnes svítilo v&nbsp;B. celé dopoledne slunce. Sníh, mráz, a&nbsp;ve sněhu slabý odraz paprsků. Z&nbsp;okna ložnice byly vidět na&nbsp;chodníku v&nbsp;čerstvě napadaném sněhu stopy. Stopy dítěte, ženy, muže, stopy starého člověka a&nbsp;jedné zabodnuté hole, malé stopy psů a&nbsp;ještě menší stopy vrabců. Ulicí projel jednou či&nbsp;dvakrát osamělý lyžař, a&nbsp;dítě, co&nbsp;ho&nbsp;jeden z&nbsp;dospělých táhl na&nbsp;saních, slabě pobrekávalo. Sem tam ostrý štěkot psa. Jinak nic. Hluk města jako by&nbsp;s&nbsp;noční sněhovou nadílkou zmizel, ani žádná auta nebylo slyšet. A&nbsp;když znovu otvírám okno, uslyším dokonce dech osamělého běžkaře, co&nbsp;právě běží ulicí. Možná, že&nbsp;takhle vypadá ráj. Pusté a&nbsp;tiché město tří a&nbsp;půl milionů osamělých běžkařů. V&nbsp;každém okně stojí jeden, dokonce i&nbsp;na záchodě posedávají takoví: tiší, mlčenliví, osamělí lyžaři; i&nbsp;v&nbsp;nemocnicích, na&nbsp;úřadech, v&nbsp;kinech i&nbsp;ve školkách jsou nějací, všude postávají s&nbsp;lyžemi a&nbsp;čekají smířeně na&nbsp;příští trať. Co&nbsp;kdybych Esterákově dceři, která zrovna kuchtí ve&nbsp;své kuchyni, z&nbsp;okna své kuchyně zamávala? Ne. Samozřejmě, že&nbsp;ne. Neudělám to.</em></span></p>
          <hr>
          <p class="chunk" data-nb-ref-number="72" data-nb-words="98" data-nb-chars="526"><span class="idea" data-nb-ref-number="71" id="idea71" data-nb-words="98" data-nb-chars="526">Je&nbsp;jeden muž, a&nbsp;je to&nbsp;můj muž. M. ho, m. mě&nbsp;a&nbsp;taky někdy naopak. Říká mi, že&nbsp;nesmím mluvit, a&nbsp;mluvím-li, nesmím používat ta&nbsp;a&nbsp;ta slovesa, ta&nbsp;a&nbsp;ta podstatná jména, to&nbsp;je&nbsp;pro něj obzvlášť podstatné, jinak zničím vše krásné, co&nbsp;mezi námi bylo. Mlčím a&nbsp;směji se, je&nbsp;ke&nbsp;mně dnes tolik pozorný a&nbsp;milý, a&nbsp;tak se&nbsp;jen směji, směji se&nbsp;vlastně i&nbsp;tomu, že&nbsp;se&nbsp;musím smát, abych něco nepokazila, slovem nějakým, podstatným třeba. Pak ale vysloví jednu jedinou bohapustou, oškli­vou větu. A&nbsp;jako obyčejně, všechno to&nbsp;krásné tou větou pokazí.</span></p>
          <hr>
          <p class="chunk" data-nb-ref-number="73" data-nb-words="208" data-nb-chars="1178"><span class="idea" data-nb-ref-number="72" id="idea72" data-nb-words="208" data-nb-chars="1178">Je&nbsp;jeden muž na&nbsp;Wilsonově nádraží, dále baťůžkáři, Ind s&nbsp;kufrem, několik desítek nevýrazných cestujících. Ten jeden muž si&nbsp;vybral mě. Jsem jeho vyvolenou. Jen ke&nbsp;mně se&nbsp;jeho oči upírají s&nbsp;nadějí. Ukazuje na&nbsp;mě&nbsp;prstem a&nbsp;rapuje: „<em>Moj život ma&nbsp;ničí, tvoj život je&nbsp;v&nbsp;piči, na&nbsp;obzoru změna, kurrrva buď ma&nbsp;žena,</em>“ mumlá, a&nbsp;pak už&nbsp;ani to&nbsp;ne, masturbuje soustředěně a&nbsp;vážně, jako nějaký chlapeček na&nbsp;kostelním kůru; levou nohou s&nbsp;roztrhanou nohavicí a&nbsp;obvazem si&nbsp;podupává. Dívám se&nbsp;na&nbsp;něj, nechci se&nbsp;dívat, pozoruji ho, nechci pozorovat, na&nbsp;tváři má&nbsp;ošklivý šrám, z&nbsp;nosu mu&nbsp;teče krev. Vidím současně periferně, že&nbsp;u&nbsp;východu popíjejí tři bezpečnostní agenti nápoj z&nbsp;papírových kelímků, připraveni k&nbsp;akci, <em>sei&nbsp;bereit</em>. Dej bože, ať&nbsp;si&nbsp;ho&nbsp;nevšimnou, dej, ať&nbsp;je&nbsp;jeho žalm nepřiláká blíž, ať&nbsp;neucítí jeho sperma, ať&nbsp;nedostane v&nbsp;tento předvánoční čas na&nbsp;kokos, ať&nbsp;ho&nbsp;brutus nezkopou, ochraňuj ho, pane, amen. Vždyť ho&nbsp;ani nedokážu nenávidět. To&nbsp;už&nbsp;spíš ty&nbsp;samečky gorilí, ale ani ty&nbsp;ne. Vždyť i&nbsp;oni jsou mí&nbsp;bližní, a&nbsp;možná dokonce i&nbsp;revizoři z&nbsp;metra, i&nbsp;když je&nbsp;těžké přijmout to. Nedám bezdomovci ani ň. Nejsem jeho vyvolená. Jsem zlá. Odejdu. Ale myslím na&nbsp;něj ještě teď. Lol, řekli by&nbsp;mladí.</span></p>
          <hr>
          <p class="chunk" data-nb-ref-number="74" data-nb-words="104" data-nb-chars="588"><span class="idea" data-nb-ref-number="73" id="idea73" data-nb-words="104" data-nb-chars="588">Je&nbsp;jeden muž a&nbsp;je to&nbsp;starý muž. Jde zasněženou ulicí se&nbsp;zelenou síťovkou, pomalými kroky opatrně našlapuje na&nbsp;chodník s&nbsp;ostrůvky náledí. Proti němu kráčí stařenka, šourá se, i&nbsp;ona v&nbsp;ruce síťovku, shrbená. Pozoruju je&nbsp;z&nbsp;okna ložnice. Miluje je&nbsp;někdo? Minuli se. Stará žena cupitá měkkými malými krůčky dál, dává si&nbsp;záležet na&nbsp;každém kroku, je&nbsp;unavená, to&nbsp;je&nbsp;znát. Muž, asi tak pět metrů od&nbsp;ní, nečekaně natáčí své tělo jejím směrem. Pokyne obřadně hlavou, na&nbsp;okamžik ustrne v&nbsp;krátkém zamyšlení, <em>skoro jako by&nbsp;něco</em>, skoro jako by&nbsp;něco chtěl. Je&nbsp;jeden muž a&nbsp;jedna žena, co&nbsp;právě muže minula.</span></p>
          <hr>
          <p class="chunk" data-nb-ref-number="75" data-nb-words="362" data-nb-chars="2093"><span class="idea" data-nb-ref-number="74" id="idea74" data-nb-words="362" data-nb-chars="2093">Je&nbsp;jeden muž. A&nbsp;je to&nbsp;jeden z&nbsp;mých posledních synů vlasti, který mi&nbsp;do&nbsp;mé&nbsp;čím dál nesrozumitelnější ciziny občas napíše. Jsem ve&nbsp;věku, kdy beru všechno. Jakýkoliv pozdrav, pokynutí pošťáka, úsměv souseda, co&nbsp;mi&nbsp;pomůže vynést koš, jen abych na&nbsp;chodbě zas nevybryndala pomerančovou šťávu z&nbsp;odpadkového pytle, ten bordel, co&nbsp;by&nbsp;po&nbsp;mně musel uklízet, tak to&nbsp;on&nbsp;mi&nbsp;raději pomůže, „s&nbsp;dovolením madam,“ říká, žovialita z&nbsp;lítosti. Jsem však v&nbsp;tom veselém věku, kdy můžu na&nbsp;chodbě flirtovat se&nbsp;čtyřicátníky i&nbsp;s&nbsp;chlapci s&nbsp;pupínky, a&nbsp;oni si&nbsp;toho buď nevšimnou, nerozumí mi&nbsp;(mám špatnou zubní protézu), nebo se&nbsp;soucitně usmějí, překročila jsem čáru, není za&nbsp;co&nbsp;se&nbsp;stydět, jsem svobodná. Často dávám chlapcům z&nbsp;domu nevyžádané rady, jednomu pravidelně říkám: „Hele, ta&nbsp;tvoje má&nbsp;radši jiný klacky, než co&nbsp;ty&nbsp;furt hážeš svýmu psovi, tak se&nbsp;useber, má&nbsp;ráda jiný klacky, ta&nbsp;tvoje.“ A&nbsp;oni se&nbsp;na&nbsp;mě&nbsp;dál shovívavě usmívají, ti&nbsp;sousedé, ti&nbsp;chlapci, ti&nbsp;muži a&nbsp;dědkové v&nbsp;čekárnách nemocnic. Jsi dobrá, vážně, ty&nbsp;jedeš, babo, vagina se&nbsp;ti&nbsp;dávno houpe na&nbsp;kolenou a&nbsp;ty furt jedeš. Je&nbsp;jim milá má&nbsp;uvolněnost, jako by&nbsp;byla smyslem toho všeho, všeho toho snažení. Přírodní koloběh, tělocvik v&nbsp;dvaapadesátém, léto na&nbsp;Rujáně s&nbsp;Rudym, slast a&nbsp;dřina, kabinka na&nbsp;koupališti v&nbsp;roce padesát tři, ten dávno mrtvý už&nbsp;a&nbsp;mé mokré, krvavé plavky, tehdy a&nbsp;pak už&nbsp;napořád, jako by&nbsp;ze&nbsp;mě&nbsp;stále krev nějaká, krev nějaká kapala. Když zazvoní dítě od&nbsp;sousedů, dostane čokoládu, aby zazvonilo i&nbsp;podruhé, bytem mi&nbsp;pobíhají králíci, jmenují se&nbsp;králík a&nbsp;králík, aby se&nbsp;to&nbsp;nepletlo, to&nbsp;jsou teď moje děti. Dítěti, co&nbsp;má&nbsp;v&nbsp;hubě čokoládu, zatančím ve&nbsp;dveřích, dokud se&nbsp;mi&nbsp;nezamotá hlava: „<em>Promiň, he, a&nbsp;máš už&nbsp;holku?</em>“ Opřu se&nbsp;o&nbsp;dveře, ne, nerozumí mi, je&nbsp;mu&nbsp;šest a&nbsp;je synem pákistánských křesťanů; chtěl by&nbsp;ale ještě tu&nbsp;čokoládu. Udělám cokoliv, „na, chlapečku“. Papej, nate tatínku i&nbsp;vy maminko, vy&nbsp;křesťané, vy&nbsp;židé, vy&nbsp;muslimové, nate i&nbsp;vy, ateističtí sousedé, běloši, rudoši, postůjte tu&nbsp;chvíli, haleluja. Jsem ve&nbsp;věku, kdy všichni mí&nbsp;synové vlasti jeden za&nbsp;druhým kymácivě odcházejí. Jako sněhuláci. A&nbsp;já nechci, já&nbsp;chci, miluji ty&nbsp;sněhuláky.</span></p>
          <hr>
          <p class="chunk" data-nb-ref-number="76" data-nb-words="116" data-nb-chars="649"><span class="idea" data-nb-ref-number="75" id="idea75" data-nb-words="116" data-nb-chars="649">Je&nbsp;jeden muž. Je&nbsp;to&nbsp;jeden muž a&nbsp;máme se&nbsp;tak i&nbsp;tak, jsme staří. Vzájemně se&nbsp;neslyšíme, vzájemně se&nbsp;nevidíme. I&nbsp;on už&nbsp;mi&nbsp;kymácivě odchází, sněhuláček, jeho mrkev je&nbsp;seschlá a&nbsp;měkká, místy plesnivá, k&nbsp;zemi má&nbsp;namířeno. O&nbsp;jeho koulích nemluvě, ty&nbsp;se&nbsp;dávno roztékají, tělo se&nbsp;smrskává, zmenšuje a&nbsp;mizí. Přesto má&nbsp;rád tu&nbsp;ženu uvnitř mě&nbsp;a&nbsp;uvnitř sebe, vždyť mu&nbsp;vousy padají, zatímco mně rostou. Má&nbsp;to&nbsp;tak i&nbsp;rád, jako babička je&nbsp;citlivější. Miluje ve&nbsp;mně abstrakci ženy, vzdálenou vlast, bývalou slast. V&nbsp;úkloně smrti miluje vojáček. Poslední v&nbsp;mém poli. Mám ho&nbsp;ráda, štípnu ho. „Zůstaneš tu&nbsp;se&nbsp;mnou chvíli?“ Člověk se&nbsp;má&nbsp;s&nbsp;milovaným loučit vždycky otázkou.</span></p>
          <hr>
          <p class="chunk" data-nb-ref-number="77" data-nb-words="114" data-nb-chars="675"><span class="idea" data-nb-ref-number="76" id="idea76" data-nb-words="114" data-nb-chars="675">Je&nbsp;jeden muž. Je&nbsp;žlutý, černý, bílý, rudý, je&nbsp;to&nbsp;Turek od&nbsp;okurek, je&nbsp;to&nbsp;herní designer, je&nbsp;to&nbsp;brusič, co&nbsp;má&nbsp;kvér, je&nbsp;to&nbsp;světec, hovado, kurevník, impotent, řezník, statkář, masakr, malý pták, velký lhář, je&nbsp;to&nbsp;sladký ničema, postavil Sixtinskou kapli, elektřinu vymyslel, složil Ódu na&nbsp;radost, je&nbsp;to&nbsp;terorista, který zabije pár set civilistů, jen aby v&nbsp;nebi oprcal sedmdesát dva panen, je&nbsp;to&nbsp;jemný chlapec, koktající muž, kojící muž, sebevrah, transvestit, Jack Nicholson, Antony (and the Johnsons), je&nbsp;to&nbsp;ten a&nbsp;ten, a&nbsp;vše se&nbsp;mu&nbsp;musí odpustit, vše zapomenout, protože milovat je&nbsp;snazší, milovat je&nbsp;nutné; milovat, jako by&nbsp;byl jeden muž; vždyť je&nbsp;jenom jeden. Jenom ten jeden.</span></p>
          <hr>
          <p class="chunk" data-nb-ref-number="78" data-nb-words="33" data-nb-chars="199"><span class="idea" data-nb-ref-number="77" id="idea77" data-nb-words="33" data-nb-chars="199">Je&nbsp;jeden muž. Ale kdyby byl skutečně jediný, bylo by&nbsp;ho&nbsp;všude moc. Sám sobě by&nbsp;překážel. Vítězové bývají osamělí, líbají vlajku v&nbsp;cílové rovince, jsou smělí, ale osamělí, beznadějně osamělí. Vědí to?</span></p>
          <hr>
          <p class="chunk" data-nb-ref-number="79" data-nb-words="143" data-nb-chars="815"><span class="idea" data-nb-ref-number="78" id="idea78" data-nb-words="143" data-nb-chars="815"><em>Takže si&nbsp;myslím a&nbsp;ví to&nbsp;i&nbsp;Esterházy, že&nbsp;stejně všechno začíná a&nbsp;končí v&nbsp;rytmu popleteného milostného techna. A&nbsp;není na&nbsp;tom vůbec nic špatného, ujetého nebo tak. Na&nbsp;tom technu, na&nbsp;té&nbsp;lásce. Včera jsme jedli borůvkové knedlíky, nepochopitelné, teď, v&nbsp;zimě. Počasí je&nbsp;proměnlivé, venku zase leží sníh, ale brzy prý začne tát. E. dcera dnes v&nbsp;okně zazpívala svému synkovi-dcerce maďarskou písničku. Vezmu ty&nbsp;texty a&nbsp;hodím jí&nbsp;je&nbsp;do&nbsp;schránky. Pomyslí si, že&nbsp;je&nbsp;to&nbsp;divné, nějaká pošahaná Slovanka, vyhodí papíry do&nbsp;kontejneru. Vytáhnu je&nbsp;z&nbsp;kontejneru; vždyť bydlíme ve&nbsp;stejném domě. A&nbsp;zkusím znovu. Najdu-li je&nbsp;potřetí v&nbsp;popelnici, vezmu ty&nbsp;texty a&nbsp;uložím je&nbsp;do&nbsp;šuplíku, kde se&nbsp;časem ztratí, jako se&nbsp;v&nbsp;mém životě ztrácí vše, o&nbsp;co se&nbsp;řádně nestarám. Musím se&nbsp;o&nbsp;všechno řádně starat, to&nbsp;si&nbsp;myslím, o&nbsp;všechno se&nbsp;řádně starat.</em></span></p>
          <hr>
          <p class="chunk" data-nb-ref-number="80" data-nb-words="42" data-nb-chars="258"><span class="idea" data-nb-ref-number="79" id="idea79" data-nb-words="42" data-nb-chars="258"><em>Na školkovém dvorku se&nbsp;děti přetahují o&nbsp;oranžový umělohmotný bagr. Chlapeček s&nbsp;holčičkou. Mlčky. Jsou veselí a&nbsp;jsou i&nbsp;smutní. Pozoruji je&nbsp;z&nbsp;okna ložnice. Myslím taky na&nbsp;tebe; hlavně na&nbsp;tebe. Ne&nbsp;moc, trošku, skoro vůbec. Protože ruská čokoláda, protože láska.</em></span></p>
          <p class="chunk" data-nb-ref-number="81" data-nb-words="8" data-nb-chars="46"><span class="idea" data-nb-ref-number="80" id="idea80" data-nb-words="8" data-nb-chars="46"><em>Protože lásk. je&nbsp;modlitba a&nbsp;modlitb. je&nbsp;láska.</em></span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-vfjOb68TYKwydbA6VoqNahs+Oae7h/iRCJb/5YZHc8w="></script>
  </body>
</html>